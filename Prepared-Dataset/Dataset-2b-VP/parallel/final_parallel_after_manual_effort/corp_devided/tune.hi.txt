यह अर्थव्यवस्था के लिए अव्यवहार्य होगा और इससे वित्तीय संतुलन तथा प्रगति और विकास के लक्ष्यों पर दुष्प्रभाव पड़ेगा।
भारत सौभाग्यशाली है कि उसे कोयले का विशाल भंडार प्राप्त हुआ है।
उत्पादन के मौजूदा स्तर पर ये भंडार लगभग 200 वर्षों तक चल सकते हैं।
फिलहाल, कोयले से देश की लगभग 52 प्रतिशत ऊर्जा आवश्यकता पूरी होती है।
वर्ष 2016-17 तक, अर्थात बारहवीं पंचवर्षीय योजना के अंतिम वर्ष तक देश की कुल ऊर्जा जरूरत लगभग 738 मिलियन टन तेल के बराबर होगी।
हमारी विकास जरूरतों तथा ऊर्जा की भारी जरूरतों को पूरा करने के लिए देश को अगले 10-15 वर्षों तक कोयले पर अधिक से अधिक निर्भर रहना होगा।
वास्तव में, कोयला हमारे ऊर्जा आपूर्ति के स्रोतों में प्रमुख स्थान पर होना चाहिए।
तथापि, कोयले पर निर्भरता को व्यवहार्य स्थिति बनाने के लिए हमें अधिक स्वच्छ ऊर्जा प्रौद्योगिकियों की ओर बढ़ना होगा जिससे पर्यावण पर अनुचित दबाव न पड़े।
एक दूसरा क्षेत्र जिसमें प्रयास की जरूरत है वह है ऐसी प्रौद्योगिकी और प्रक्रियाओं की शुरुआत जो यह सुनिश्चित कर सकें कि इस सेक्टर में कार्यरत कामगार को खतरा रहित परिवेश मिले।
21वीं शताब्दी में बहुत से भागीदारों के साथ पुनर्गठित खनन् उद्योग की परिकल्पना की जा सकती है।
हमें यह भी मानना होगा कि आज के प्रतिस्पर्धात्मक परिवेश में केवल सुसंबद्ध, केंद्रित तथा कार्योन्मुख संगठन ही टिके रह पाएंगे।
मुझे उम्मीद हैं कि खनन उद्योग वर्तमान समय की चुनौतियों के लिए तैयार होगा।
मुझे विश्वास है कि राष्ट्रीय सुरक्षा पुरस्कार (खान) हमारी खानों में स्वास्थ्य, सुरक्षा तथा कल्याण के मानकों का पालन करने के लिए एक उत्कृष्ट प्रेरक सिद्ध होगा।
मैं, एक बार फिर सभी पुरस्कार विजेताओं को खान सुरक्षा को बढ़ावा देने के उनके शानदार प्रयासों के लिए बधाई देता हूं।
जय हिंद।
मुझे नायर सर्विस सोसायटी द्वारा नई दिल्ली में स्थापित किए गए मन्नान अंतरराष्ट्रीय केन्द्र का उद्घाटन करके प्रसननता हुई है।
नायर सर्विस सोसायटी के संस्थापक मन्नत पद्मनाभन एक दूरदर्शी और सामाजिक सुधारक थे जिन्हें भारत केसरी और पद्म भूषण पुरस्कार प्रदान किए गए थे।
उन्होंने सामाजिक कुरीतियों के विरुद्ध संघर्ष किया और केरल के लोगों के आर्थिक उत्थान के लिए भरसक प्रयास किया।
उन्होंने केरल में वायकोम सत्याग्रह में भाग लिया जिससे वायकोम मंदिर के आसपास की गलियों को हिन्दू समाज के सामाजिक रूप से उपेक्षित वर्गों के लिए खोल दिया गया तथा उन्होंने गुरुवायुर सत्याग्रह भी किया जिससे मंदिरों में उपेक्षित वर्गों का प्रवेश संभव हो गया।
श्री पद्मनाभन ने समाज के पीड़ितों की स्थिति में सुधार के लिए अपार उत्साह और समर्पण के साथ कार्य किया।
उनका मानना था कि जाति मनुष्यों के बीच विभाजन का कारण नहीं होना चाहिए।
मानव सभ्यता और महात्मा गांधी के अहिंसा व सत्याग्रह के तरीकों के प्रति दूढ़ विश्वासी व मन्नाम ने केरल के लोगों, विशेषकर नायर समुदाय को पतन से बाहर निकालने के लिए जागरूक करने हेतु अपनी संगठन और वक्तृत्व शैली का प्रयोग किया।
मन्नाम पद्मनाभन ने नायर सर्विस सोसायटी की स्थानरा की और उसे प्रोत्साहन किया जिसने केरल राज्य में बहुत से शिक्षा संस्थान, चिकित्सि प्रतिष्ठान और औद्योगिक इकाइयों की शुरुआत की।
मन्नामारा स्थापित कारयोगम आधुनिक स्वयं सहायता समूहों में अग्रणी थे।
मुझे यह जानकर प्रसन्नता हुई है कि नायर सर्विस सोसायटी ने स्थापना के 98 वर्ष पूरे कर लिए हें और दिल्ली नायर सर्विस सोसायटी की स्थापना को तीस वर्ष हो गए हैं।
मैं जानता हूं कि नवस्थापित मन्नाम अंतरराष्ट्रीय केन्द्र वरिष्ठ नागरिकों को देखभाल करेगा, वंचितों को स्वास्थ्य सुविधाएं, राजधानी आने वाले जरूरतमंदों को अस्थायी आश्रय और सामुदायिक समारोहों के लिए स्थान मुहेया करवाएगा।
इसमें हेल्पलाइन 24 घंटे होगी तथा मन्नाम के जीवन और कार्यों पर शोध केन्द्र होगा।
मैं केन्द्र को सफलता के लिए शुभकामनाएं देता हूं और वंचितों की आवश्यकताओं को पूरा करने के लिए ऐसे संस्थानों के निर्माण के प्रयासों हेतु नायर सर्विस सोसायटी को बधाई देता हूं।
नायर सर्विस सोसायटी की एक ऐसे संगठन के रूप में दीर्घ परंपरा रही है जो सभी समुदायों की जरूरतों को पूरा करेगी।
जय हिंद।
मुझे श्रीमती इंदिरा गांधी की स्मृति में 25 वर्ष पहले स्थापित, इंदिरा गांधी राष्ट्रीय कला केन्द्र के रजत जयंती समारोह का उद्घाटन करते हुए प्रसन्नता हो रही है।
यह केन्द्र, एक ऐसे भारत के स्वप्न और संकल्पना को साकार करना चाहता है जहां सभ्यतागत मूल्य, जीवन की गरिमा, प्रकृति के प्रति सम्मान और विकास का साहचर्य हो।
कला और उसके समस्त स्वरूप श्रीमती गांधी को प्रिय थे।
इसलिए इंदिरा गांधी राष्ट्रीय कला केन्द्र की एक ऐसे केंद्र के रूप में स्थापना की गई थी जो कला के सभी रूपों को उनके समस्त आयामों के साथ शामिल कर सके।
इसने भारतीय कला और सौंदर्य पर कुछ उल्लेखनीय ग्रंथों का संकलन, संपादन और अनुवाद किया है।
इंदिरा गांधी राष्ट्रीय कला केन्द्र, आधुनिक विज्ञानों तथा कलाओं और संस्कृति के बीच तालमेल के अन्तर को समाप्त करने के लिए कलाओं तथा दर्शन, विज्ञान और प्रौद्योगिकी में वर्तमान विचारों के बीच संवाद को प्रोत्साहित करने का एक रचनात्मक मंच भी प्रदान कर रहा है।
विभिन्न क्षेत्रों के कुछ अत्यंत प्रतिभावान लोग वर्षों से इंदिरा गांधी राष्ट्रीय कला केंद्र के कार्यों के साथ जुड़े रहे हैं।
भारत विशिष्ट और विशाल है... आपकी कोई भी पूर्व धारणा काम नहीं आएगी।
संस्कृति और सांस्कृतिक अध्ययनों के प्रलेखन, संरक्षण और पुनरुद्धार के लिए सबसे पहले इस केन्द्र ने आधुनिक सूचना प्रौद्योगिकी का प्रयोग किया।
इसने देश, काल, आकार, प्रकृति, ऋतु-ऋतम इत्यादि में विषय-आधारित प्रदर्शनियों का आयोजन किया है।
भारतीय चिंतन के मूलभूत ग्रंथों और संकल्पनाओं पर इसके प्रकाशन, भारतीय संस्कृति की और अधिक सार्थक समझ विकसित करने के लिए बहुत ही जरूरी नए दृष्टिकोणों को विकसित निर्मित करने के प्रयास को दर्शाते हैं।
आज, जब भारत ठोस आर्थिक प्रगति और वैज्ञानिक विकास के द्वार पर खड़ा है, प्रगति और व्यक्ति की आंतरिक आवश्यकताओं, उसकी आध्यात्मिक जिज्ञासा और भौतिक आकांक्षाओं, प्रौद्योगिकीय प्रगति और पारिस्थितिकीय समता कायम रखने की आवश्यकता के बीच संतुलन के कारक के रूप में संस्कृति की एक महत्त्वपूर्ण भूमिका है।
इस संदर्भ में इंदिरा गांधी राष्ट्रीय कला केन्द्र जैसे संस्थानों की उल्लेखनीय भूमिका है।
इंदिरा गांधी राष्ट्रीय कला केन्द्र जैसे संस्थानों को विभिन्न भागीदारों के बीच एक रचनात्मक और सार्थक संवाद स्थापित करने तथा विकास के संवाद में सांस्कृतिक आयाम जोड़ने के निरंतर नए तरीके खोजने और पुन: निर्मित करने की जरूरत है।
इंदिरा गांधी राष्ट्रीय कला केन्द्र के वर्षों के शानदार योगदान की सराहना करते हुए, मुझे यह जानकर प्रसन्नता हो रही है कि राष्ट्रपति सचिवालय वर्तमान में राष्ट्रपति भवन के पुरातात्विक इतिहास, इसके निर्माण, इसकी कला और सांस्कृतिक कलाकृतियों के अनेक पहलुओं पर एक बहुस्तरीय परियोजना पर, इंदिरा गांधी राष्ट्रीय कला केन्द्र का सहयोग ले रहा है।
मैं इस परियोजना की सफलता की कामना करता हूं।
मैं, इंदिरा गांधी राष्ट्रीय कला केन्द्र को इसके अकादमिक प्रयासों के लिए भी शुभकामनाएं देता हूं और उम्मीद करता हूं कि भारत और विदेश दोनों जगहों के विश्वविद्यालयों और संस्थानों के साथ इसका तालमेल और अधिक बढ़ेगा।
मुझे आज, कुपोषण के विरुद्ध सूचना, शिक्षा एवं संप्रेषण अभियान का शुभारंभ करते हुए बहुत संतोष का अनुभव हो रहा है।
मैं उन सभी पूर्व वक्ताओं को धन्यवाद देना चाहूंगा जिन्होंने महिला एवं बाल विकास मंत्रालय द्वारा शुरू किए गए इस अभियान के विभिन्न पहलुओं का विस्तार से परिचय दिया है।
आज स्वर्गीय श्रीमती इन्दिरा गांधी की जन्म जयंती के अवसर पर इस अभियान की शुरुआत एक अच्छा अवसर है।
यह, विभिन्न सरकारी कार्यक्रमों और नीतियों के द्वारा, भारत में महिलाओं तथा बच्चों के कल्याण से जुड़े हुए विभिन्न मुद्दों को प्राथमिकता देने की उनकी परिकल्पना तथा नेतृत्व के प्रति श्रद्धांजलि है।
यह चिंता की बात है कि हमारे देश में हर तीसरी महिला अल्प-पोषण और हर दूसरी महिला खून की कमी से प्रभावित है।
वास्तव में यह चिंता की बात है और एक विडंबना भी है क्योंकि इस दौर में भारतीय अर्थव्यवस्था तेजी से प्रगति की दिशा में बढ़ रही है।
यह विसंगति इसलिए भी अक्षम्य है क्योंकि हम इस समय कृषि उत्पाद, जीव-प्रौद्योगिकी तथा न केवल कृषि विज्ञान में बल्कि स्वास्थ्य एवं चिकित्सा विज्ञान में भी अनुसंधान एवं विकास के क्षेत्र में भी तेजी से प्रगति कर रहे हैं।
जब तक हम अपने बच्चों और उनकी माताओं के लिए अच्छा पौष्टिक भोजन तथा स्वास्थ्य सुनिश्चित नहीं कर पाते तब तक हम सतत् तथा समावेशी विकास के अपने लक्ष्यों को नहीं पा सकते।
अपने बच्चों की वृद्धि तथा उनके विकास में ऐसी स्थायी खामियों से बचने के लिए जोकि बाद में ठीक नहीं हो सकती, जितना जल्दी हो सके उन्हें जीवन भर कुपोषण से बचाने के कार्य को अधिकतम प्राथमिकता दी जानी चाहिए।
कम उम्र में विवाह तथा शिशुओं के लिए पौष्टिक तत्त्वों की जरूरत के प्रति अनभिज्ञता से भी बहुत से कारक पैदा होते हैं।
यह स्पष्ट है कि सक्रिय सामाजिक जागरूकता, तथा सरकार के सामूहिक प्रयास और उनमें जमीनी स्तर के संगठनों का सहयोग ही वह रास्ता है जिससे माताओं तथा बच्चों में कुपोषण को रोका जा सकता है।
इस समय भारत सरकार के ऐसे प्रमुख कार्यक्रमों में समन्वय किया जा रहा है जिनका लक्ष्य माताओं और बच्चों में कुपोषण को दूर करना है।
पोषाहार संबंधी इस चुनौती से निपटने के लिए दो स्तरों पर कार्य हो रहा है : पहला, सभी पोषाहार संबंधी सेक्टरों में कुपोषण के कारकों पर तेजी से कार्रवाई करने के लिए बहु-सेक्टरीय अप्रत्यक्ष कार्यविधि।
दूसरा छह वर्ष से कम उम्र के बच्चों और गर्भवती दुग्धपान करा रही माताओं और किशोरावस्था की लड़कियों जैसे विशिष्ट संवेदनशील समूहों के लिए प्रत्यक्ष तथा केंद्रित प्रयास।
ऐसे बहुत से राष्ट्रीय कार्यक्रम हैं जो कि प्रत्यक्ष या अप्रत्यक्ष रूप से बेहतर पोषाहार परिणाम की दिशा में योगदान दे रहे हैं।
एकीकृत बाल विकास सेवाओं के अलावा इन कार्यक्रमों में, किशोरावस्था की बालिकाओं के सशक्तीकरण के लिए राजीव गांधी स्कीम, इन्दिरा गांधी मातृत्व सहयोग योजना, राष्ट्रीय ग्रामीण स्वास्थ्य मिशन, निर्मल भारत अभियान, राष्ट्रीय ग्रामीण पेयजल कार्यक्रम, मध्याह्न भोजन स्कीम, लक्षित जन-वितरण प्रणाली, राष्ट्रीय खाद्य सुरक्षा मिशन, महात्मा गांधी राष्ट्रीय ग्रामीण रोजगार गारंटी स्कीम तथा राष्ट्रीय ग्रामीण आजीविका मिशन शामिल हैं।
वर्तमान अभियान महत्त्वपूर्ण योगदान प्रदान करते हुए इन जारी स्कीमों को प्रोत्साहन देगा।
मैंने पाया है कि यह अभियान संबंधित भागीदारों के द्वारा आपसी सलाह मशविरा करके तैयार किया गया है।
मैं समझता हूं कि इसे चार चरणों में कार्यान्वित करते हुए लक्षित जनता को व्यवस्थित ढंग से सूचना तथा सलाह प्रदान की जाएगी और कुपोषण से लड़ने के लिए उनकी प्रतिक्रियाओं का समावेश किया जाएगा।
मुझे बताया गया है कि श्री आमिर खान ने इस अभियान के लिए स्वैच्छिक सेवाएं दी हैं तथा यूनीसेफ ने तकनीकी सहयोग दिया है।
मैं उनके तथा शेष अन्य प्रतिभागियों के बहुमूल्य योगदान की प्रशंसा करता हूं जिन्होंने इस अभियान को विकसित करने के लिए अपना समय और ऊर्जा प्रदान की है।
शुरुआती कार्रवाई के द्वारा कुपोषण रोकने के लिए जनता का सहयोग प्राप्त करना एक जरूरी अपेक्षा है।
मैं अपेक्षा करता हूं कि इस अभियान से ऐसा अनुकूल सामाजिक तथा मीडिया वातावरण तैयार होगा जिससे परिवार तथा समुदाय और शेष भागीदार न केवल कुपोषण की चुनौतियों को अच्छी तरह समझ पाएंगे बल्कि इसके समाधान के लिए दी गई सलाह के अनुसार सुविचारित सामूहिक प्रयास करने में सक्षम होंगे।
सामुदायिक जागरूकता से बच्चों की देखभाल तथा स्वास्थ्य सेवाओं के कारगर उपयोग को प्रोत्साहन मिलेगा तथा इससे समुदायों को सरकारी कार्यक्रमों को अपना समझने और उनमें सहयोग देने के लिए भी प्रोत्साहन मिलेगा।
मुझे यह उल्लेख करते हुए खुशी हो रही है कि संयोग से इस अभियान का शुभारंभ एकीकृत बाल विकास सेवाओं के सशक्तीकरण तथा पुनर्गठन को सरकार द्वारा अनुमोदन दिए जाने के साथ हो रहा है।
मुझे याद है कि तत्कालीन प्रधानमंत्री इंदिरा गांधी के दृढ़ संकल्प के परिणामस्वरूप 1975 में यह कार्यक्रम 33 सामुदायिक विकास खंडों में शुरू किया गया था और आज यह कार्यक्रम छोटे बच्चों के लिए एकीकृत विकास का विश्व का सबसे बड़ा और अनोखा कार्यक्रम बन चुका है।
मुझे विश्वास है कि सूचना, शिक्षा और संप्रेषण का अभियान से अपेक्षित कारगर सामाजिक जागरूकता, कारगर कार्यक्रम कार्यान्वयन तथा बहु सेक्टर तालमेल और अन्त: सेक्टर सहयोग को बढ़ावा मिलेगा।
मैं, महिला एवं बाल विकास मंत्रालय को बधाई देता हूं जिन्होंने प्रधानमंत्री जी के नेतृत्व में भारत की पोषण संबंधी चुनौतियों पर राष्ट्रीय परिषद की पहल के अनुसरण में इस अभियान को शुरू किया है।
यह त्यौहार केवल बुराई पर अच्छाई की जीत का ही नहीं बल्कि अंधेरे तथा अज्ञान को भगाकर ज्ञान के प्रकाश का स्वागत करने का भी प्रतीक है।
मुझे यह कहते हुए खुशी हो रही है कि पिछले तीन दशकों से अधिक समय से भारत अंतरराष्ट्रीय व्यापार मेले ने दुनिया को भारत की प्रगति की कहानी से परिचित कराने में महत्त्वपूर्ण योगदान दिया है।
इसने पिछले तीन दशकों के दौरान, भारत के आर्थिक तथा सामाजिक विकास को प्रदर्शित करने के माध्यम के रूप में काम किया है और लोकप्रियता हासिल करते हुए खुद को सशक्त किया है।
मैं भारत अंतरराष्ट्रीय व्यापार मेले के प्रबंधन को बधाई देता हूं।
आर्थिक बदलावों के अनिवार्यत: सामाजिक प्रभाव होते हैं।
तेज गति से हो रहे वैश्विक बदलावों के साथ कदम से कदम मिलाकर चलने के लिए हमें अपनी कार्मिकों की दक्षता में निरंतर सुधार लाना होगा।
दक्षता विकास और व्यावसायिक प्रशिक्षण को विकास प्रक्रिया के केंद्र में लाया जाना अत्यंत जरूरी है।
वर्ष 2022 तक 500 मिलियन दक्ष लोगों को तैयार करने के लक्ष्य की प्राप्ति के लिए यह जरूरी है कि सरकारी एजेंसियों के अलावा, उद्योगों द्वारा शुरू किए गए मंच आर्थिक प्रगति की मुख्य धारा में कुशल कार्मिक शक्ति को एकीकृत करने के मुद्दे पर ध्यान दें।
भारत बहुत से विकासशील देशों के लिए आत्म-निर्भरता का मॉडल तथा प्रेरणा का स्रोत रहा है।
गरीबी, निरक्षरता तथा बीमारी के उन्मूलन के प्रति हमारे निरंतर संघर्ष को अंतरराष्ट्रीय बिरादरी द्वारा बड़ी दिलचस्पी से देखा जा रहा है।
इस बात को दुनिया भर के लोगों द्वारा स्वीकार किया जा रहा है और उसकी प्रशंसा की जा रही है कि एक ऐसा देश, जिसकी बुनियादी तौर पर कृषि आधारित अर्थव्यवस्था है तथा जिसकी जनसंख्या बड़ी तेजी से बढ़ रही है, सूचना प्रौद्योगिकी, भारी उद्योग, संचार, परमाणु ऊर्जा, अंतरिक्ष अनुसंधान, इलैक्ट्रॉनिकी आदि जैसे अलग-अलग क्षेत्रों में अपनी उपस्थित दर्ज करा सकता है।
यह देखकर खुशी होती है कि भारत का बाह्य व्यापार, अर्थात् सामान का निर्यात तथा आयात, सकल घरेलू उत्पाद के अनुपात के रूप में दोगुना से अधिक हो चुका है और जो शताब्दी के शुरू में 20 प्रतिशत से कम था, वह पिछले वर्षों के दौरान 45 प्रतिशत हो चुका है।
यह संतोष की भी बात है कि पिछले दशक में भारत के निर्यात में 5 गुणा वृद्धि हुई है।
भारत के निर्यातों की मिश्रित वार्षिक विकास दर जो 1990 के दशक के दौरान 8.2 प्रतिशत थी, 2000-01 से 2008-09 के दौरान बढ़कर 19.5 प्रतिशत हो गई।
वैश्विक निर्यात में भारत की हिस्सेदारी भी वर्ष 2000 में 0.7 प्रतिशत के मुकाबले बढ़कर 2010 में 1.5 प्रतिशत हो गई।
प्रमुख निर्यातकों में इसका स्थान जो वर्ष 2000 में 31वां था वर्ष 2010 में बढ़कर 20वां हो गया।
भारत ने अपनी निर्यात सामग्री और निर्यात गंतव्यों में भी काफी वृद्धि की और एशिया तथा अफ्रीका के देशों के साथ इसका व्यापार अमरीका और यूरोप के मुकाबले अपेक्षाकृत बढ़ा है।
सरकार ने अर्थव्यवस्था को उच्च विकास दर पर लाने के लिए कई नीतिगत उपाय शुरू किए हैं।
इनमें से बहु-ब्रांड फुटकर तथा नागर उड्डयन सेक्टर में विदेशी प्रत्यक्ष निवेश को अनुमति देने तथा बीमा और पेंशन सेक्टरों में प्रत्यक्ष विदेशी निवेश की सीमा को बढ़ाने के लिए विधायिका की अनुमति प्राप्त करने संबंधी निर्णय महत्त्वपूर्ण हैं।
इसी प्रकार सरकार के आर्थिक सहायता के भार पर नियंत्रण करने के उपायों की भी घोषणा की गई है जिससे वित्तीय घाटे में कमी की जा सके।
इन उपायों से आर्थिक प्रगति की गति वापस प्राप्त करने में सहायता मिलनी चाहिए।
भारत अंतरराष्ट्रीय व्यापार मेले की श्रेणी तथा उसके आकार के, व्यापार मेले कम ही हैं।
तथापि, सबसे महत्त्वपूर्ण बात यह है कि यह मेला, लघु एवं सूक्ष्म उद्यमों के लिए गुणवत्ता में कमी लाए बिना अपने उत्पादों का प्रदर्शन करने तथा घरेलू एवं अंतरराष्ट्रीय बाजारों में आकर्षक मूल्यों पर पहुंच बनाने के लिए एक शानदार मंच बना है।
जैसा कि हम जानते हैं ये लघु एवं सूक्ष्म उद्यम, ग्रामीण सशक्तता का स्रोत रहे हैं जो कि समावेशी विकास के सरकारी एजेंडे का एक प्रमुख उद्देश्य है।
यह उल्लेख करने की जरूरत है कि दक्षता का विकास देश की आर्थिक प्रगति का अभिन्न अंग है।
अपने-अपने अनुभवों को एक दूसरे से बांटने के लिए सभी भागीदारों को एक स्थान पर लाकर भारत व्यापार संवर्धन संगठन ने प्रशंसनीय कार्य किया है।
मुझे अभी याद है कि देश के वित्त मंत्री के रूप में मेरे पिछले कार्यकाल में हमने अक्तूबर 2009 में राष्ट्रीय दक्षता विकास निगम शुरू किया था जिसका लक्ष्य 15 करोड़ दक्ष व्यक्तियों को तैयार करना था।
तब से इस कार्य में काफी प्रगति हुई है।
इस निगम ने विभिन्न परियोजनाओं के लिए 1200 करोड़ से अधिक की धनराशि चिह्नांकित की है तथा इसके तहत अगले 10 वर्षों के दौरान 6.2 करोड़ व्यक्तियों को प्रशिक्षित किए जाने तथा निजी क्षेत्र में प्रति वर्ष 1.25 करोड़ की व्यावसायिक प्रशिक्षण क्षमता में वृद्धि की अपेक्षा है।
मार्च 2012 तक, राष्ट्रीय दक्षता विकास निगम के सहयोगियों ने 24 राज्यों के 220 जिलों में लगभग 500 स्थाई तथा 2500 सचल केंद्र खोले हैं और इनमें 89500 व्यक्तियों को प्रशिक्षण प्रदान किया है।
मुझे विश्वास है कि राष्ट्रीय दक्षता विकास निगम इन पहलों में वृद्धि जारी रखेगा।
अंत में मैं, आधुनिक भारत के निर्माता पंडित जवाहरलाल नेहरू के कुछ शब्दों को उद्धृत करना चाहूंगा, जिनके जन्म दिवस पर हम भारत अंतरराष्ट्रीय व्यापार मेले की शुरुआत कर रहे हैं।
एक महान स्वप्नदर्शी, स्वतंत्रता संग्राम सेनानी, विद्वान, पंथ-निरपेक्ष विचारक, सुप्रसिद्ध शिक्षाविद् तथा भारत के प्रथम शिक्षा मंत्री मौलाना अबुल कलाम आज़ाद की जन्म जयंती के उपलक्ष्य में 11 नवम्बर को राष्ट्रीय शिक्षा दिवस मनाया जाता है।
इस दिन को इस प्रकार से उनको समर्पित करना केवल आजाद भारत में शिक्षा की मजबूत आधारशिला रखने में मौलाना के योगदान को याद करने का देश का तरीका नहीं है बल्कि उस रास्ते को तथा तरक्की को संकल्पना देने के लिए भी है जिसे लेकर भारतीय शिक्षा प्रणाली को हर स्तर पर आगे बढ़ना है।
इस अवसर पर, इस महान नेता की याद ताजा करना तथा शिक्षा को उच्च प्राथमिकता प्रदान करने और एक जीवंत तथा आधुनिक भारत के निर्माण में इसकी भूमिका प्रदान करने में उनके योगदान को याद करना उचित होगा।
मौलाना अबुल कलाम आज़ाद हमारी आजादी की लड़ाई के उन महान नेताओं में से थे जिन्होंने आजादी के संघर्ष से पहले और उसके बाद भारत की एकता का पक्ष लिया।
भारत के प्रथम शिक्षा मंत्री के रूप में उनका विश्वास था कि शिक्षा सामाजिक परिवर्तन का साधन है।
मौलाना आजाद मानते थे कि देश तभी अधिक उन्नति और प्रगति कर पाएगा जब शिक्षा प्रणाली को अधिक व्यवहार्य, व्यवहारिक तथा समाज और उद्योग की तात्कालिक जरूरतों के प्रति उपयोगी बनाया जाए।
शिक्षा की जरूरत के महत्त्व को स्वीकार करते हुए उन्होंने विश्वविद्यालय अनुदान आयोग तथा भारतीय प्रौद्योगिकी संस्थान जैसे कई शिक्षा आयोग, परिषद तथा संस्थान स्थापित किए।
जब हम मौलाना की देन पर विचार करते हैं तो हमें उनके समग्र योगदान को स्वीकार करना होगा जो कि केवल शिक्षा तक ही सीमित नहीं था बल्कि जीवन के अन्य क्षेत्रों में भी था।
खिलाफत आंदोलन में उनकी भागीदारी ने उन्हें महात्मा गांधी जी के निकट आने का अवसर दिया और उसके बाद उनका सान्निध्य जगज़ाहिर है।
मौलाना आज़ाद के संघर्ष का महत्त्व आज और भी स्पष्ट हो जाता है जबकि हम यह याद करते हैं कि एक राष्ट्रीय नेता के रूप में उन्होंने संप्रदायिकता के खिलाफ कड़ा रुख अपनाया।
उन्होंने धर्म के आधार पर अलग-अलग मतदान क्षेत्रों का भी कड़ा विरोध किया और एक ऐसे आजाद भारत का समर्थन किया जो कि पंथनिरपेक्ष हो।
उन्होंने समाजवाद के सिद्धांत का भी समर्थन किया जिससे उन्हें असमानता, निर्धनता तथा दूसरी आर्थिक समस्याओं से लड़ने का बल मिला।
मौलाना आज़ाद भारत की सामासिक संस्कृति के प्रति भी पूरी तरह जागरूक थे।
इसलिए सामाजिक-धार्मिक तथा सांस्कृतिक खाई को पाटने के लिए तथा भारतीय संस्कृति तथा विरासत को समृद्ध करने के लिए उन्होंने ललित कला अकादमी, संगीत नाटक अकादमी तथा साहित्य अकादमी जैसे कई राष्ट्रीय महत्त्व के संस्थान स्थापित किए।
मौलाना आजाद 1956 में यूनेस्को के महा सम्मेलन के भी अध्यक्ष थे और मुझे खुशी है कि यूनेस्को की महानिदेशक सुश्री इरिना बोकोवा आज हमारे बीच हैं।
मौलाना आज़ाद का यह दृढ़ मत था कि प्रत्येक व्यक्ति को शिक्षा का अधिकार होना चाहिए ताकि वह अपनी योग्यताओं का विकास कर सके और पूर्ण मानव जी सके।
उन्होंने यह भी कहा था कि ऐसी शिक्षा हर एक नागरिक का जन्मसिद्ध अधिकार है।
स्वतंत्र और अनिवार्य शिक्षा के लिए बच्चों का अधिकार अधिनियम, 2009 मौलाना के स्वप्नों को साकार करता है।
मानव संसाधन विकास मंत्रालय इस समय उपेक्षित पर स्थित तथा वंचित समूहों पर विशेष ध्यान देते हुए सभी के लिए गुणवत्तायुक्त शिक्षा की नीति को कार्यान्वित कर रहा है।
सर्वशिक्षा अभियान में बालिकाओं तथा वंचित समूहों और कमजोर तबकों से आने वाले बच्चों और इस बात को सुनिश्चित करने पर विशेष ध्यान दिया गया है कि प्राथमिक और उच्च प्राथमिक स्कूल बस्तियों के नजदीक उपलब्ध हों जैसा कि इस अधिनियम में व्यवस्था की गई है।
इसके अलावा, स्कूली स्तर पर समावेशी शिक्षा का लक्ष्य प्राप्त करने के लिए सर्वशिक्षा अभियान को यह सुनिश्चित करना होगा कि अपंगता की किस्म, श्रेणी तथा उसकी मात्रा पर ध्यान दिए बिना विशेष जरूरतों वाले हर एक बच्चे को उपयोगी तथा गुणवत्तायुक्त शिक्षा प्रदान की जाए।
शिक्षा का अधिकार अधिनियम में, गंभीर अपंगता से ग्रस्त बच्चों के लिए घर पर शिक्षा का भी विकल्प रखा गया है।
मुझे बताया गया है कि इस समय स्कूलों की संख्या बढ़कर 13.04 लाख हो चुकी है और सकल पंजीकरण अनुपात लगभग 120 प्रतिशत तक पहुंच गया है।
राष्ट्रीय लक्ष्यों को पूरा करना सदैव एक चुनौती रहेगी लेकिन हमें इस पर व्यापक तथा कारगर ढंग से कार्य करना होगा।
मुझे यह जानकर प्रसन्नता हो रही है कि शिक्षक क्षमता, शिक्षक प्रशिक्षण तथा उत्प्रेरण, कारगर शिक्षा पद्धति को बढ़ावा देकर तथा जिला और ब्लॉक स्तर पर स्कूली शिक्षा प्रणाली के बेहतर प्रबंधन की क्षमता में सुधार करके सर्व शिक्षा अभियान के तहत शिक्षा की गुणवत्ता पर समुचित ध्यान दिया जा रहा है।
सर्वशिक्षा अभियान के सफलतापूर्वक कार्यान्वयन से राष्ट्रीय माध्यमिक शिक्षा अभियान के द्वारा माध्यमिक शिक्षा को सशक्त करने की भी जरूरत महसूस हुई है।
इस अभियान को 2009-10 में माध्यमिक शिक्षा के पंजीकरण बढ़ाने, विज्ञान, गणित और अंग्रेजी शिक्षा पर विशेष ध्यान देने, विद्यार्थियों के स्कूल बने रहने की दर में सुधार करने तथा पंजीकरण में लैंगिक, सामाजिक तथा क्षेत्रीय खाई को कम करने के लिए शुरू किया गया था।
सरकार द्वारा माध्यमिक और उच्च माध्यमिक स्कूली स्तर पर क्षमता को मजबूत करने पर ध्यान केंद्रित किया जाएगा।
इस समय 6000 मॉडल स्कूल स्थापित करने का कार्य चल रहा है तथा इनमें से 2500 सार्वजनिक-निजी भागीदारी के तहत है।
स्कूलों में सूचना एवं संचार प्रौद्योगिकी शुरू करने से शैक्षणिक सामग्री तैयार हो पाएगी और इसे इस स्कीम के तहत तैयार हो रहे नेटवर्क के माध्यम से स्कूलों को उपलब्ध कराया जाएगा।
माध्यमिक स्तर पर शुरू की गई दूसरी स्कीमों से भी गुणवत्तायुक्त शिक्षा तथा इस स्तर पर और अधिक पंजीकरण का लक्ष्य प्राप्त करने के कार्य को प्रोत्साहन मिलेगा।
यदि हम देश की जनसंख्या की प्रकृति से लाभ उठाना चाहते हैं, तो हमें अपने युवाओं में दक्षता विकास के महत्त्वपूर्ण कार्य को आगे बढ़ाना होगा।
मुझे बताया गया है कि मानव संसाधन विकास मंत्रालय ने हाल ही में एक राष्ट्रीय व्यावसायिक शिक्षा अर्हता ढांचा तैयार किया है जिसमें व्यावसायिक शिक्षा तथा सामान्य शिक्षा के बीच समांतर तथा उर्ध्व आवागमन की व्यवस्था है।
दक्षता निर्माण के कार्य को बड़े स्तर पर हाथ में लेना होगा ताकि हम अपने देश के युवाओं को नौकरियों और देश के आर्थिक विकास के लिए समुचित रूप से तैयार और प्रेरित कर सकें।
मैं इस बात पर जोर देना चाहूंगा कि प्रौद्योगिकी आधारित शिक्षण, शिक्षा का एक बहुत महत्त्वपूर्ण पहलू है।
इसे हमारी विशिष्ट जरूरतों के अनुसार अनुकूलित करना होगा तथा पूरे देश के सभी शिक्षण संस्थानों में तेजी से शुरू करना होगा।
मुझे इस बात की खुशी है कि यूनेस्को भारत सरकार के सहयोग से महात्मा गांधी शांति एवं सतत् विकास संस्थान की स्थापना कर रही है, जो कि एशिया में यूनेस्को का प्रथम श्रेणी का संस्थान होगा।
यह उचित ही है कि इस संस्थान का नाम हमारे राष्ट्रपिता महात्मा गांधी के नाम पर रखा गया है और उसे आज भारत के एक दूसरे सपूत मौलाना अबुल कलाम आज़ाद की जन्म जयंती के अवसर पर शुरू किया जा रहा है।
स्वामी विवेकानंद का भी मानना था कि किसी भी देश का भविष्य उसकी जनता पर निर्भर है।
उनके अनुसार शिक्षा केवल सूचनाओं का संग्रह नहीं है बल्कि इससे कहीं अधिक सार्थक चीज है; शिक्षा से जीवन को दिशा मिलनी चाहिए और चरित्र का निर्माण होना चाहिए।
उनके लिए शिक्षा महान विचारों का समावेश था।
इन्हीं कुछ शब्दों के साथ मैं शिक्षा दिवस के अवसर पर पूरे देश की शिक्षा प्रणाली में शिक्षकों, विद्यार्थियों तथा भागीदारों को बधाई देता हूं।
मैं मानव संसाधन विकास मंत्रालय को उनके द्वारा किए जा रहे प्रयासों के लिए बधाई देता हूं तथा उनकी भावी नीतियों एवं कार्यक्रमों की सफलता की कामना करता हूं।
धन्यवाद।
विवादों के समाधान की प्रक्रिया के रूप में मध्यस्थता भारत के लिए नई नहीं है।
अंग्रेजों के आगमन से बहुत पहले, भारत में पंचायत प्रणाली ऐसा मंच हुआ करता था जहां गांव के सम्माननीय बुजुर्ग, समुदाय में होने वाले विवादों को हल करने में सहयोग देते थे।
आज भी गांवों और हमारे जनजातीय समुदायों में इस तरह की परंपरागत मध्यस्थता प्रचलन में है।
अंग्रेजी हुकुमत से पहले भारत में मध्यस्थता व्यापारियों के बीच लोकप्रिय थी।
ऐसे निष्पक्ष तथा सम्माननीय व्यापारियों से, जिन्हें महाजन कहा जाता था, व्यापारियों के संघों द्वारा अनौपचारिक पद्धतियों से विवादों को सुलझाने का अनुरोध किया जाता था और इनमें ऐसी तकनीकों का इस्तेमाल होता था जो आज भी प्रचलित हैं।
यद्यपि इन प्रक्रियाओं को कानूनी प्राधिकार प्राप्त नहीं था फिर भी ये मध्यस्थता प्रक्रियाएं लगातार प्रयोग की जाती थी और भारतीय पक्षकारों द्वारा इन्हें प्राय: स्वीकार किया जाता था।
अंग्रेजों के शासन के साथ एंग्लो-सेक्शन विधिशास्त्र की प्रतिपक्षी प्रणाली का आगमन हुआ जो आज तक प्रचलित है।
परंतु आजादी के बाद वैकल्पिक विवाद समाधान प्रक्रियाएं नए-नए रूप में सामने आती रहीं और 1987 में विधिक सेवा प्राधिकरण अधिनियम के लागू होने से, हमने लोक अदालतों के रूप में अपनी पुरानी मध्यस्थता प्रक्रिया को फिर से शुरू होते देखा।
यह स्वीकार करना जरूरी है कि हमारे देश में मौजूद मजबूत, स्वतंत्र तथा निष्पक्ष न्यायिक प्रणाली होने के बावजूद यह एक खेदजनक सच्चाई है कि कानूनी विवाद लम्बे समय तक खिंचते हैं तथा खर्चीले होते हैं।
कानूनों की जटिलता, अत्यधिक विलंब तथा संसाधनों के मुकदमेबाजी में निरर्थक उपयोग जैसे मुद्दों से जनता बहुत अधिक परेशान है।
वैकल्पिक विवाद समाधान तंत्रों से न केवल शीघ्र न्याय मिलता है, बल्कि यह एक ऐसी प्रक्रिया है जिसमें अंतिम निष्कर्ष पर संबंधित पक्षकारों का नियंत्रण होता है।
इससे निर्णयों का तुरंत कार्यान्वयन होता है तथा आगे अपीलों के रूप में निरंतर मुकदमेबाजी से भी बचाव होता है।
खास बात यह है कि यदि मध्यस्थता से मामला सुलझता है तो पक्षकारों द्वारा जमा किए गए न्यायालय शुल्क का काफी बड़ा हिस्सा उन्हें वापस मिल जाता है।
इसी कारण पूरी व्यापारिक दुनिया तथा खासकर सामान्य विधि के क्षेत्र में यह माना जाता है कि ठीक ढंग से की गईं मध्यस्थताएं ऐसे सबसे ज्यादा कारगर माध्यम हैं जिनसे दीवानी तथा व्यापारिक विवादों में फंसे हुए पक्षकार अपने-अपने मामलों को सुलझा सकते हैं।
यह जगजाहिर है कि मध्यस्थता पारिवारिक तथा वैवाहिक मामलों के सौहार्दपूर्ण समाधान में महत्त्वपूर्ण भूमिका निभा सकती है।
सरकारी विभागों और एजेंसियों के बीच विवाद भी संभवत: मुकदमों के बजाय मध्यस्थता से अच्छे ढंग से सुलझाए जा सकते हैं।
मैं, भारत के उच्चतम न्यायालय को इस बात के लिए बधाई देता हूं कि उन्होंने 2005 में मध्यस्थता तथा सुलह परियोजना समिति की स्थापना की तथा देश भर में वैकल्पिक विवाद समाधान पद्धतियों को प्रोत्साहित किया और बढ़ावा दिया।
हम भारत के आम आदमी के हितों की रक्षा तभी कर पाएंगे जब वैकल्पिक विवाद समाधान, भारतीय न्याय प्रणाली का एक अभिन्न अंग बन जाएगा।
विवाद में शामिल भागीदारों को उनकी कार्रवाई की प्रकृति, उनके गुणावगुण, सीमाओं और परिणामों से पूरी तरह अवगत कराया जाना चाहिए।
विवाद में फंसे लोगों तक पहुंचने का सबसे अच्छा रास्ता है उनको मध्यस्थता के बारे में जानकारी देना, जनता को जागरूक करना तथा सभी को मध्यस्थता तथा सुलह की उपलब्धता तथा प्राप्यता के बारे में सूचना प्रदान करना।
मध्यस्थता को केवल शहरों में ही लोकप्रिय बनाना काफी नहीं है।
प्रत्येक समाज में बदलाव के प्रति अनिच्छा का भाव मौजूद होता है।
लोगों को विकल्प के बारे में पता होता है परंतु वे मुकदमेबाजी के प्रचलित उपाय को अधिक सुगम मानते हैं।
न्याय प्राप्त करने वालों के लिए मुकदमा पहला विकल्प रहा है और उनके लिए यह स्वाभाविक है कि वे अपने विवादों के समाधान के लिए न्यायालय का दरवाजा खटखटाएं।
परंतु यही वह समय है जब जिला न्यायालय तथा न्यायपालिका को बड़ी भूमिका निभानी है।
उन्हें वादकारियों को यह बात समझानी चाहिए कि मध्यस्थता में मानवीयता के साथ लाभ प्राप्त होते हैं।
कोई भी हारता या जीतता नहीं है।
इसमें कोई सीमा अथवा प्रतिबंध नहीं है।
यही वह व्यवहार्य तथा लचीला रास्ता है जो कि सभी संबंधितों के फायदे में होता है।
वर्तमान भारत में सामाजिक रूप से जागरूक नए अधिवक्ताओं के लिए कानूनी शिक्षा में वैकल्पिक विवाद समाधान पद्धतियों को अनिवार्यत: शामिल किया जाना चाहिए।
मैंने सदैव यह पाया है कि कारगर संप्रेषण के साथ संबंधित व्यक्तियों की चिंताओं के प्रति संवेदनशीलता से अधिकतर विवादों का समाधान संभव हो जाता है।
एकदम बुनियादी स्तर पर, केवल इस बात की जरूरत होती है कि एक अनौपचारिक तथा गोपनीय प्रक्रिया अपनाई जाए तथा ऐसे तीसरे पक्षकार से सहायता ली जाए जो दोनों के हितों का ध्यान रखते हुए मामले पर बातचीत करके उसका समाधन कर सके।
यह विषय बंटवारा करने का नहीं बल्कि इस प्रक्रिया में शामिल सभी को विजयी होने का अहसास दिलाने का है।
मैं मध्यस्थता तथा सुलह परियोजना समिति को, वैकल्पिक विवाद समाधन को बढ़ावा देने के उनके प्रयासों में सफलता के लिए शुभकामनाएं देता हूं।
मैं यहां उपस्थित सभी भागीदारों से इस काम में पूरे दिल से जुटने, हमारी प्राचीन परंपराओं से लाभ उठाने तथा आम आदमी के हित को ध्यान में रखने का आह्वान करता हूं।
आज, दक्ष शिल्पकारों तथा बुनकरों को राष्ट्रीय पुरस्कार, शिल्पगुरु पुरस्कार तथा संत कबीर पुरस्कार प्रदान करने के लिए, आप सबके बीच आना मेरे लिए प्रसन्नता का अवसर है।
मैं यहां उपस्थित सभी पुरस्कार विजेताओं को, हमारे देश की परंपरागत तथा सांस्कृतिक विरासत को बचाए रखने, उसको प्रोत्साहित करने तथा समृद्ध करने में उनके योगदान के लिए बधाई देता हूं।
मुझे विश्वास है कि आपकी कारीगरी को मिल रही इस मान्यता से दूसरे लोगों को कठोर परिश्रम करने तथा पूरे देश के दस्ताकारों तथा बुनकरों के लिए समृद्धि लाने के लिए आपके प्रयासों का अनुकरण करने की प्रेरणा मिलेगी।
हथकरघे हमारी राष्ट्रीय धरोहर के महत्त्वपूर्ण भाग हैं।
यह समृद्ध विरासत हमारे उन पेशेवर कुशल बुनकर परिवारों द्वारा जीवित रखी गई है जो कि बुनाई की प्राचीन परंपरा से जुड़े हुए हैं।
बुनकर कथाओं, विश्वासों, प्रतीकों तथा कल्पनाओं के कलापूर्ण मिश्रण से अपने कपड़े को सुरुचिपूर्ण चित्रात्मकता प्रदान करते हैं।
हथकरघा की शक्ति उसके नवान्वेषी डिजायन में है जिनकी मशीन द्वारा नकल नहीं की जा सकती।
भारत के हर एक हिस्से, हर एक प्रांत, जिले तथा प्राय: हर एक गांव की अपनी एक प्रिय शिल्प परंपरा है।
पत्थर तथा धातु से लेकर, मुलायम चंदन और पत्थर जैसी विभिन्न कच्ची सामग्रियों से हमारे कारीगर बहुत सुंदर वस्तुएं तैयार करते हैं।
खास बात यह है कि ये सुंदर वस्तुएं हमारे लोगों के जीवन का अभिन्न हिस्सा हैं।
चाहे वे बांकुरा के महान मृत्तिकापात्र हों, या पश्चिम बंगाल की कशीदाकारी; मामल्लपुरम एलोरा या फिर कोणार्क की प्रस्तर मूर्तिकारी हो, दक्षिण की विश्व प्रसिद्ध कांस्य कला हो, हमारे पूर्वोत्तर में बनाए गए बेंत और बांस की वस्तुएं हों, ये सब हमारी सभ्यता के सामूहिक ताने-बाने का प्रतिनिधित्व करते हैं।
ये सब उत्कृष्टता तथा उच्चतर सौंदर्यपरक अनुभूति के प्रति हमारी प्रतिबद्धता का प्रतिनिधित्व करते हैं जो सदियों से हमारी कलात्मक गतिविधियों की विशेषता रही है।
आज के भारत में हस्तशिल्पों की प्रासंगिकता, हमारे इतिहास और सभ्यता में इसकी महान उपस्थिति तक ही सीमित नहीं है।
यह तथ्य कि आज भी 6 मिलियन लोग कारीगरी से जुड़े हैं, इस बात का प्रतीक है कि हमारी राष्ट्रीय अर्थव्यवस्था में इस सेक्टर का महत्त्व है।
हमारी ग्रामीण जनता का बड़ा हिस्सा हस्तशिल्प तथा हथकरघा जैसी घर तथा कुटीर आधारित गतिविधियों से अपनी आजीविका प्राप्त करता है।
हमारे कृषि सेक्टर पर पहले ही बहुत अधिक दबाव पड़ रहा है इसलिए आय तथा रोजगार पैदा करने में हस्तशिल्प तथा हथकरघा की महत्त्वपूर्ण भूमिका को नकारा नहीं जा सकता।
इसी के साथ, सरकार को भी ऐसी सहायक नीतियां बनानी होंगी जो कि हमारी अर्थव्यवस्था के इन दो सेक्टरों में टिकाऊ विकास को बढ़ावा दे सके।
भारतीय अर्थव्यवस्था विश्व में हाल ही की मंदी के कारण कठिन दौर से गुजर रही है।
इस मंदी ने बहुत से सेक्टरों को प्रभावित किया है।
हथकरघा तथा हस्तशिल्प सेक्टर मुख्यत: मानवीय निवेश से चलते हैं जिन्हें मशीन द्वारा आसानी से नहीं बदला जा सकता।
यही, हमारे आकर्षक हथकरघा तथा हस्तशिल्प उत्पादों की बिक्री का विशिष्ट आकर्षण है।
अपने कारीगरों तथा बुनकरों की अंतर्निहित क्षमता का पूर्ण उपयोग करने के लिए हमें निरंतर यह प्रयास करना होगा कि भारत तथा विदेशों में स्थित बाजारों तक उनकी पहुंच बनाई जाए।
इसलिए, आज पुरस्कार प्रदान करना महज एक औपचारिकता नहीं है बल्कि यह अवसर सृजनात्मकता को बढ़ावा देने तथा भारत की अर्थव्यवस्था को मजबूत करने में भारत के बुनकरों तथा शिल्पकारों द्वारा दिए गए विशिष्ट योगदान को मान्यता प्रदान करने का भी अवसर है।
मुझे उम्मीद है कि जब आप अपने घरों को लौटेंगे, आप अपने साथ अपने कारीगर तथा बुनकर भाइयों के लिए एक उम्मीद की किरण भी लेकर जाएंगे।
आप उनके लिए अपनी-अपनी कलाओं में उच्चतम शिखर तक पहुंचने में मार्गदर्शन देने के लिए पथप्रदर्शक का काम करेंगे जिससे एक दिन वे भी इसी तरह के पुरस्कारों को प्राप्त करने का गौरव प्राप्त कर सकें।
मैं एक बार फिर से उन सभी शिल्पकारों और बुनकरों को बधाई देता हूं जिन्होंने पुरस्कार जीते हैं तथा उनके सभी भावी प्रयासों में सफलता की कामना करता हूं।
जय हिंद!
मुझे, रायपुर हवाई अड्डे पर नए एकीकृत टर्मिनल के उद्घाटन के अवसर पर रायपुर आकर बहुत खुशी हो रही है।
मुझे यह जानकर बहुत खुशी हुई है कि रायपुर हवाई अड्डे का नाम संत/दार्शनिक तथा स्वपनद्रष्टा स्वामी विवेकानंद के नाम पर रखा गया है।
कोलकाता के बाद स्वामी जी ने अपने जीवन के सबसे अधिक वर्ष रायपुर में ही बिताए थे।
इस वर्ष उनकी 100वीं जन्म जयंती है तथा हमने हाल ही में भारत में नागर उड्डयन के 100 वर्ष पूरे होने का समारोह मनाया है।
इसलिए यह बहुत समीचीन है कि इस हवाई अड्डे का नाम उनके नाम पर रखा गया है।
मुझे उम्मीद है कि यह हवाई अड्डा छत्तीसगढ़ तथा शेष भारत तथा विश्व के बीच सेतु का काम करेगा।
मुझे विश्वास है कि इससे इस सुंदर तथा खनिज-संपदा संपन्न राज्य में पर्यटक तथा व्यापारियों का बड़ी संख्या में आगमन होगा, जिसकी जनता बहुत मेहनती तथा प्रतिभाशाली है।
हवाई अड्डा देश के प्रवेश-द्वार का काम करते हैं।
ये आर्थिक आकर्षण पैदा करते हैं जिससे उस क्षेत्र के और अधिक विकास तथा उन्नति में सहायता मिलती है जहां पर ये स्थित होते हैं।
किसी शहर अथवा राज्य की अवसंरचना के हालात के बारे में पहला अंदाजा हवाई अड्डे पर सुविधाओं से मिलता है।
हवाई अड्डे एक क्षेत्र से दूसरे क्षेत्र के बीच सामान तथा सेवाओं के परिवहन के कारगर माध्यम के रूप में काम करते हैं।
अब राज्य सरकारें भी यह मानती हैं कि विभिन्न शहरों के बीच बेहतर संबद्धता के लिए उनके राज्य में पर्याप्त हवाई अड्डे होने चाहिए।
मुझे उम्मीद है कि छत्तीसगढ़ राज्य सरकार नागर विमानन मंत्रालय तथा भारतीय हवाई अड्डा प्राधिकरण की सहायता से राज्य में और अधिक हवाई अड्डे विकसित करेगी।
मैं इस हवाई अड्डे को राष्ट्र को समर्पित करता हूं तथा देश में अत्याधुनिक अवसंरचना के निर्माण के लिए नागर विमानन मंत्रालय तथा भारतीय हवाई अड्डा प्राधिकरण को उनके सभी प्रयासों में सफलता की कामना करता हूं।
मुझे उम्मीद है कि यह नया टर्मिनल न केवल इस राज्य की बल्कि पूर देश की प्रगति और समृद्धि में सहयोग देगा।
मैं नागर विमानन मंत्रालय, भारतीय हवाई अड्डा प्राधिकरण और छत्तीसगढ़ राज्य सरकार को इस समारोह में मुझे आमंत्रित करने के लिए धन्यवाद देता हूं।
जय हिंद!
राष्ट्रपति के पद पर आसीन होने के बाद मेरी यह छत्तीसगढ़ की पहली यात्रा है।
मुझे इस बात की बहुत खुशी है कि मुझे इस नए और तेजी से प्रगतिशील राज्य की जीवंत साहित्यिक तथा अकादमिक बिरादरी के विभिन्न लोगों से मिलने का अवसर मिल रहा है।
मैं इस महत्त्वपूर्ण अवसर पर आप सभी को तथा आपके माध्यम से इस नए राज्य के 25 मिलियन से अधिक लोगों को बधाई देता हूं।
छत्तीसगढ़ एक नया राज्य है जिसका अति प्राचीन इतिहास है तथा अपनी शानदार सांस्कृतिक विरासत है।
यह माना जाता है कि यह भगवान राम की माता कौशल्य की भूमि तथा संत-कवि वाल्मीकि की तपो-भूमि है।
प्रकृति ने इसकी भूमि के 45 प्रतिशत से अधिक हिस्से को हरियाली से आच्छादित किया है।
छत्तीसगढ़ की जनसांख्यिकी का चित्रपट अनूठा है और इसमें उत्तर में सरगुजा और दक्षिण में बस्तर स्थित है।
इसकी लगभग 32 प्रतिशत जनसंख्या जनजातियों की है जिसमें कुछ अति प्राचीन जनजातियां भी हैं।
यह राज्य विभिन्न देशों के मानवशास्त्रियों के लिए आकर्षण का केंद्र रहा है जिसमें सुप्रसिद्ध वैरियर एल्विन भी शामिल हैं जिन्हें गांधी जी अपना चौथा पुत्र मानते थे।
एल्विन ने अपने जीवन के कई उपयोगी वर्ष बस्तर में बिताए और बस्तर की जनजातियों के जीवन और संस्कृति पर कई महत्त्वपूर्ण पुस्तकें लिखी।
इस क्षेत्र की समृद्ध संस्कृति की झलक पाने के लिए मैं नारायणपुर भी जाऊंगा जो कि अबूझमाड़ का प्रवेश-द्वार कहा जाता है।
छत्तीसगढ़ वह राज्य है जहां पर सुप्रसिद्ध कलचुरी साम्राज्य ने लगभग 800 वर्षों तक शासन किया तथा इस राज्य के पास देश में सबसे पुरानी पंचायती राज प्रणाली की समृद्ध विरासत है।
छत्तीसगढ़ राज्य के गठन के बाद, यह राज्य देश के सबसे तेजी से प्रगति करने वाले राज्यों में शामिल है।
नए राज्य ने कई मोर्चों पर समग्र विकास दर्शाया है तथा राष्ट्रीय स्तर पर अपनी उपस्थिति दर्ज कराई है।
यह जानकर खुशी होती है कि छत्तीसगढ़ विभिन्न जगहों से पर्यटन को आकर्षित कर रहा है।
यहां पर शिवरीनारायण, राजीव लोचन तथा चंपारण जैसे प्राचीन धार्मिक तथा आत्याध्यमिक तीर्थाटन केंद्र भी स्थित हैं।
स्वामी विवेकानंद ने अपने बचपन के कई वर्ष रायपुर में बिताए।
कोलकाता के अलावा उन्होंने अपने जीवन का सबसे अधिक समय रायपुर में बिताया।
जब वे रेल की प्रतीक्षा कर रहे थे तो उन्होंने बिलासपुर रेलवे स्टेशन पर एक सुंदर कविता लिखी थी जो कि वहां पर प्रदर्शित की गई है।
महात्मा गांधी स्वतंत्रता संग्राम के दौरान तीन बार छत्तीसगढ़ आए और उन्होंने राष्ट्रीय स्वतंत्रता संग्राम में इसके योगदान का भरपूर उल्लेख किया है।
मैं इस अवसर पर, इस धरती के स्वतंत्रता संग्राम सेनानियों को नमन करता हूं।
छत्तीसगढ़ में दो महान संतों संत कबीर और गुरु बाबा घासी दास के बहुत से अनुयायी हैं, जिन्होंने अपने गहन आध्यात्मिक ज्ञान से हमें प्रकाशित किया है।
इस प्रकार छत्तीसगढ़ न केवल भौगोलिक दृष्टि से भारत के केंद्र में स्थित है बल्कि यह श्रेष्ठ भारतीय संस्कृति, विरासत तथा परंपराओं तथा प्राकृतिक सुंदरता का भी प्रतीक है।
मैं इस अवसर पर समाज के विभिन्न वर्गों के उन प्रमुख व्यक्तियों को बधाई देना चाहता हूं जिन्हें अपने-अपने क्षेत्र में महत्त्वपूर्ण योगदान के लिए सम्मानित किया गया है।
यह दर्शाता है कि छत्तीसगढ़ में प्रतिभा की बहुतायत है जो उसके जीवंत तथा सक्रिय समाज का द्योतक है।
मुझे यह जानकर खुशी हो रही है कि 21वीं सदी के भारत का, नया रायपुर पहला सुव्यवस्थित राजधानी शहर है और इसे आधुनिक और हरित शहर के रूप में विकसित किया जा रहा है।
इसे पर्यावरण-अनुकूल बनाने के लिए वर्षा जल संचयन तथा सौर ऊर्जा-उपयोग जैसी विशेषताओं को शामिल किया गया है।
नागरिकों के आराम तथा उनकी सुरक्षा को सुनिश्चित करने के लिए अलग से बस लेन, साइकिल ट्रैक, पैदल पथ तथा बैरियर मुक्त आवागमन की व्यवस्था की गई है।
हरित तथा स्वच्छ परिवहन व्यवस्था के लिए शुरुआती चरण से ही एक रेपिड बस ट्रांजिट सिस्टम विकसित किया जा रहा है।
मैं राज्य के नेतृत्व को बधाई देना चाहूंगा कि वे रायपुर शहर को कल्पनाशीलता से तथा सतत् विकास के प्रति प्रतिबद्धता के साथ विकसित कर रहे हैं।
मैं राज्योत्सव के इस अवसर पर इस राज्य की जनता को बधाई देता हूं तथा मंत्रालय के नए भवन को जनता की सेवा के लिए समर्पित करता हूं।
मुझे उम्मीद है कि छत्तीसगढ़, देश की उम्मीदों पर खरा उतरता रहेगा तथा अपनी जनता के प्रत्येक वर्ग, खासकर निर्धनतम लोगों की, जरूरतों को पूरा करने प्रयास करता हुआ प्रगति की ओर बढ़ता रहेगा।
जय हिंद!
यह अवसर डॉ. दुर्गाबाई देशमुख द्वारा महिला और समाज विकास में दिए गए उनके योगदान पर विचार करने का भी अवसर है।
वह एक सांसद थी, एक संस्था निर्मात्री थी और समाज विकास में अग्रणी थीं।
वह केन्द्रीय समाज कल्याण बोर्ड की प्रथम अध्यक्षा थीं।
योजना आयोग की सदस्य के रूप में उन्होंने सोच समझकर और व्यवस्थित रूप से समाज विकास को नियोजन की प्रक्रिया में शामिल करने का प्रयास किया।
उन्होंने इस कार्य के लिए समाज विकास में नए विचारों के सृजन, अनुसंधान, समर्थन और कार्य-क्षेत्र में प्रयोग हेतु एक मंच के रूप में समाज विकास परिषद की स्थापना की।
न ही यह उन निरोधात्मक सेवाओं पर नज़र रख सकती है, जो समाज को स्वस्थ रखते हैं।
सरकार हमारे समाज के कमजोर और पिछड़े वर्गों के विकास के प्रति वचनबद्ध है।
यह शिक्षा एवं कौशल विकास के जरिए देश के नागरिकों के सशक्तीकरण पर आधारित तीव्र और समावेशी विकास प्रक्रिया पर ध्यान दे रही है।
महात्मा गांधी राष्ट्रीय ग्रामीण रोजगार गारंटी योजना तथा राष्ट्रीय ग्रामीण आजीविका मिशन रोजगार के अवसर प्रदान करने के महत्त्वपूर्ण प्रयास हैं।
इसी प्रकार राष्ट्रीय शहरी आजीविका मिशन अब महानगरों से हटकर प्रथम श्रेणी के और मध्यम श्रेणी के नगरों की ओर ध्यान दे रहा है।
राष्ट्रीय शहरी बेघर कार्यक्रम एक नई योजना है जो गरीबों को आश्रय और राहत प्रदान करेगी।
लैंगिक बजट को हमारी योजना प्रक्रिया में यह सुनिश्चित करने के लिए पूर्णत: समेकित कर दिया गया है कि प्रत्येक विकासात्मक क्षेत्र हमारी राष्ट्र के विकास और प्रगति में महिलाओं की भागीदारी पर समुचित बल दे।
तथापि अपेक्षित लक्ष्यों को सरकारी, निजी और स्वैच्छिक क्षेत्रों के एकजुट प्रयास से ही वास्तविकता में बदला जा सकता है।
सामाजिक कल्याण में स्वैच्छिक प्रयास की जड़ें भारत के इतिहास और विरासत में गहराई तक फैली हुई हैं।
चाहे निम्नतम् स्तर पर सशक्तीकरण हो अथवा आपातकालीन सहायता हो, स्वैच्छिक क्षेत्र अपने नवान्वेषी, बहुक्षेत्रीय और समर्पित दृष्टिकोण के कारण काफी आगे हैं।
स्वैच्छिक संगठनों ने भारत में सहभागितापूर्ण लोकतंत्र को आकर देने में एक महत्त्वपूर्ण भूमिका निभाई है।
वे सुदूर और कई बार विषम भू-भागों तक पहुंच चुके हैं और समानुभूति व सद्भावना के साथ समाज के कमजोर वर्गों से जुड़े हैं।
इसलिए हमारी पंचवर्षीय योजनाओं में स्वैच्छिक संगठनों के गहरे और व्यापक नेटवर्क के माध्यम से जन सहयोग को प्रेरित करने पर समुचित ध्यान दिया गया है।
वर्तमान में, योजना आयोग ने लगभग 11 मंत्रालयों और संगठनों की भागीदारी से एक गैर सरकारी संगठन साझीदारी प्रणाली आरम्भ की है।
इसमें महिला और बाल विकास मंत्रालय, सामाजिक न्याय और अधिकारिता मंत्रालय, जनजातीय कार्य मंत्रालय, उच्चतर शिक्षा विभाग आदि शामिल हैं।
मुझे विश्वास है इस प्रयास का अभीष्ट वर्गों पर निश्चित सकारात्मक प्रभाव पड़ेगा।
विशिष्ट अतिथिगण, आज जिन संगठनों को पुरस्कार प्राप्त हुए हैं, उन्होंने समाज में उल्लेखनीय योगदान से अपनी एक अलग पहचान बनाई है।
मिजोरम विधवा एसोसियेशन, दी पीपल्स फोरम एसोसिएशन, बैंगलोर का दी सुमंगली सेवा आश्रम तथा अहमदनगर, महाराष्ट्र का स्नेहालय, उन महिलाओं और बच्चों के लिए उम्मीद और गरिमा लेकर आए हैं जिन्हें सरकार और समाज के सहयोग की जरूरत है।
उन्होंने विधवाओं, निराश्रित महिलाओं और लावारिस और उपेक्षित बच्चों सहित समाज के पिछड़े वर्गों के जीवन को एक नई दिशा प्रदान की है।
उन्होंने शोषितों को बचाने और उनका पुनर्वास करने के क्षेत्र में देश के विषम और सुदूर भागों में कार्य किया है।
इन्होंने उनमें से वंचित और पिछड़े हुए लोगों को शिक्षा का उपहार दिया है और व्यावसायिक प्रशिक्षण, सूक्ष्म ऋण तथा अन्य सहयोग द्वारा उन्हें स्वावलम्बी बनाने में मदद की है।
मुझे विश्वास है कि वे ग्रामीण व शहरी केन्द्रों में स्थित सम्पूर्ण भारत में अपने जैसे सैकड़ों अन्य संगठनों को भी प्रेरित करेंगे।
इन्हीं चंद शब्दों के साथ, मैं, इस प्रतिष्ठित पुरस्कार को आरम्भ करने के लिए पुन: केन्द्रीय समाज कल्याण बोर्ड को बधाई देता हूं।
मैं, वर्ष 2005, 2006 और 2007 के लिए प्रतिष्ठित दुर्गाबाई देशमुख पुरस्कार के चारों विजेताओं को बधाई देता हूं और उनके भावी प्रयासों की सफलता की कामना करता हूं।
जहां स्वास्थ्य, शिक्षा, जल, खाद्य सुरक्षा और ऊर्जा जैसे क्षेत्रों में पूरी न होने वाली अपार मांगें हों वहां एक नवान्वेषी दृष्टिकोण और अधिक जरूरी हो जाता है।
नवान्वेषण ऐसी चुनौतियों के लिए समाधान प्रदान कर सकता है और इस प्रक्रिया से बहुत से लोग भारत की विकास यात्रा से लाभान्वित हो सकते हैं।
भारत में नवान्वेषण की बहुत सारी संभावनाएं मौजूद हैं।
हमारी अधिक जनसंख्या का फायदा और प्रगतिशील लोकतंत्र, नवान्वेषण की प्रचुर संभावना प्रस्तुत करते हैं परंतु 25 वर्ष से कम आयु के 550 मिलियन लोगों की हमारी जनसंख्या के लिए यह जरूरी हो जाता है कि हम उनके लिए नए अवसर पैदा करते हुए सतत् तरीके से उनकी आवश्यकताएं पूरी करने के लिए नवान्वेषण करें।
हमें वहनीयता, निरंतरता और मात्रा पर ध्यान केंद्रित करना होगा।
भारत को आज ऐसे उत्पादों और सेवाओं के नवान्वेषण करने की जरूरत है जो वहनीय हों और जिनकी कुशलता या गुणवत्ता किसी तरह कम न हो।
यदि हम अपने राष्ट्र के लोगों को वास्तव में सशक्त बनाना चाहते हैं तो नवान्वेषण के इस मॉडल को हमें अपने कार्य परिवेश में शामिल करना होगा।
यह शेष विश्व के लिए सतत् विकास के एक मॉडल के तौर पर भी कार्य कर सकता है।
मुझे यह जानकर प्रसन्नता हुई है कि राष्ट्रीय नवान्वेषण परिषद ने समावेशी विकास पर विशेष बल देकर देश को नवान्वेषण के पथ पर मजबूती से अग्रसर करने के अनेक प्रयास किए हैं।
परिषद द्वारा निम्नतम् आय वर्ग पर केन्द्रित नवान्वेषी उद्यमों को वित्त सहायता देने की प्रक्रियाएं निर्मित करने की दिशा में कार्य किया जा रहा है और यह भारत समावेशी नवान्वेषण कोष स्थापित करने की तैयारी कर रही है।
भारत में लगभग 5000 लघु और मध्यम पैमाने के क्षेत्रीय औद्योगिक संकुल हैं जो अपनी पूर्ण क्षमता का प्रयोग नहीं कर पाते और उनकी उत्पादकता को इष्टतम किए जाने की आवश्यकता है।
राष्ट्रीय नवान्वेषण परिषद्, लघु और मध्यम उद्यमों पर बल देते हुए नौकरी पैदा करने और उत्पादकता बढ़ाने के लिए उद्योग नवान्वेषण संकुलों के निर्माण में सहायता करके इन उद्योग संकुलों में नवान्वेषण के बीज अंकुरित कर रहा है।
सूक्ष्म, लघु और मध्यम उद्योग मंत्रालय तथा वैज्ञानिक और औद्योगिक अनुसंधान परिषद भी इस प्रयास में राष्ट्रीय नवान्वेषण परिषद को सहयोग दे रहे हैं।
हमें इन प्रयासों से, समूहों की नवान्वेषण क्षमता तथा तेजी से नौकरियां बढ़ाने के क्षेत्र में परिणामों से उम्मीद है।
शैक्षिक संस्थानों में नवान्वेषण की भावना पैदा करके और उसे प्रोत्साहित करके समाज में नवान्वेषण का प्रभाव बढ़ाने तथा अपनी अधिक जनसंख्या से लाभ प्राप्त करने का आधार तैयार हो सकता है।
राष्ट्रीय नवान्वेषण परिषद पाठ्यक्रमों में सुधार के माध्यम से स्कूलों और कॉलेजों में नवान्वेषण प्रोत्साहित करने, विद्यार्थियों के बीच प्रतिभावान नवान्वेषकों का पता लगाने तथा नवान्वेषण फैलोशिप प्रदान करने के कदम उठा रही है।
परिषद इन प्रयासों को अमल में लाने के लिए मानव संसाधन विकास मंत्रालय के साथ मिलकर कार्य भी कर रही है।
मुझे यह जानकर प्रसन्नता हुई है कि मंत्रालय शैक्षिक वर्ष 2013 से राष्ट्रीय नवान्वेषण छात्रवृत्ति योजना के तहत 1000 छात्रवृत्तियां शुरू करने की योजना बना रहा है।
मुझे बताया गया है कि राष्ट्रीय नवान्वेषण परिषद तथा मानव संसाधन विकास मंत्रालय विश्व में पहली बार मेटा यूनिवर्सिटी के निर्माण की दिशा में मिलकर कार्य कर रहे हैं।
मेटा यूनिवर्सिटी राष्ट्रीय ज्ञान नेटवर्क का स्थान लेगी और बहुविधात्मक शिक्षण को बढ़ावा देगी।
मुझे यह जानकर प्रसन्नता हुई है कि संचार और सूचना प्रौद्योगिकी मंत्रालय सरकार की ग्रामीण ब्राडबैंड योजना पर कार्य कर रहा है जिसका लक्ष्य देश की 250000 पंचायतों को एक ब्रॉडबैंड नेटवर्क से जोड़ना है।
यह ग्रामीण ब्रॉडबैंड नेटवर्क ग्रामीण नागरिकों को न केवल सूचना सुलभ करवाने बल्कि शिक्षा, स्वास्थ्य और कौशल विकास जैसे क्षेत्रों में सम्बंधित अनुप्रयोगों के जरिए उन्हें सशक्त बनाकर जमीनी स्तर पर नवान्वेषण के अभूतपूर्व अवसर पैदा करेगा।
जहां नवान्वेषण अनेक भागीदारों के बीच नेटवर्क और सहयोग का परिणाम है, वहीं सरकार एक ऐसा उपयुक्त ढांचा बनाने में प्रमुख भूमिका निभा सकती है जिसमें सभी भागीदार परस्पर संवाद कर सकते हैं।
राष्ट्रीय नवान्वेषण परिषद भी प्रत्येक राज्य में राज्य नवान्वेषण परिषदों तथा केन्द्र सरकार के मंत्रालयों से जुड़ी क्षेत्रीय नवान्वेषण परिषदों की स्थापना में सहयोग द्वारा सरकारी नवान्वेषण प्रोत्साहित करने के लिए एक संस्थागत ढांचा तैयार करने हेतु कार्य कर रही है।
मुझे उम्मीद है कि इससे सरकार के विभिन्न अंग नए ढंग से सोचने के लिए प्रोत्साहित होंगे।
मैं, इन अग्रणी प्रयासों के लिए श्री पित्रोदा और राष्ट्रीय नवान्वेषण परिषद की उनकी टीम को बधाई देता हूं।
मैं परिषद के प्रयासों में पूर्ण सहयोग देने के लिए संचार और सूचना प्रौद्योगिकी मंत्रालय की भी सराहना करता हूं।
मैं देश में नवान्वेषण को प्रोत्साहित करने के कार्य की ओर अग्रसर राष्ट्रीय नवान्वेषण परिषद की सफलता की कामना करता हूं।
ये अखिल भारतीय लोकायुक्त सम्मेलन विभिन्न भागीदारों को एक स्थान पर इकट्ठा करते हैं ताकि चुनौतियों और सर्वोत्तम तरीकों पर विचारों का अदान-प्रदान किया जा सके।
मुझे विश्वास है कि इतने अधिक संख्या में अनुभवी भागीदारों से विचार-विमर्श के द्वारा लोकायुक्तों को सुदृढ़ तथा अधिक प्रभावी बनाने के ठोस सुझाव और पहल उभर कर सामने आएंगे।
पिछले कुछ समय से यह सुनिश्चित करने की आवश्यकता पर चिंता जाहिर की जा रही है कि सत्ता के गलियारे भ्रष्टाचार या भाई-भतीजावाद से बेअसर रहें और उनके अभिष्ट उद्दश्यों के लिए संसाधनों व धनराशि का इष्टतम उपयोग हो।
इसलिए यह राष्ट्रीय सम्मेलन सामयिक है।
लोकतंत्र के सफलता से संचालन के लिए लोगों को यह विश्वास होना जरूरी है कि सरकारी नीतियां ईमानदारी, पारदर्शिता और निष्पक्षता के साथ तैयार व कार्यान्वित की जाती हैं।
निर्णयों के कार्यान्वयन की न्यूनतम शक्ति होने के बावजूद इन देशों में लोकायुक्तों ने प्रशासन में मानवीयता के समावेश में बहुत उपयोगी भूमिका निभाई।
जनता के लोग भ्रष्टाचार की जांच करने और शासन में ईमानदारी के लिए एक तंत्र की आवश्यकता को अनुभव करते हुए, देश भर में लोकायुक्त स्थापित किए गए हैं और केन्द्र में लोकपाल पर विचार किया जा रहा है।
मैं समझता हूं कि वर्तमान में राज्य सरकारों द्वारा 19 लोकायुक्तों की स्थापना की गई है।
मैं शेष राज्यों से भी आग्रह करना चाहूंगा कि वे शीघ्र ही ऐसी संस्थाएं स्थापित करने पर विचार करें और देश के सफल लोकायुक्तों के सर्वोत्तम कार्यों से सीख हासिल करें।
जिन राज्यों में लोकायुक्त स्थापित किए गए हैं, वहां उनकी स्थापना को संचालित करने वाले विभिन्न अधिनियम है तथा लोकायुक्तों की पात्रता, इसके कार्यक्षेत्र, कार्य प्रणालियां, शक्तियां और अवसंरचना संबंधी प्रावधानों में बहुत अन्तर है।
विभिन्न राज्यों के लोकायुक्तों के कामकाज में कोई एकरूपता नहीं है और उनकी प्रभावशीलता भी राज्य दर राज्य अलग-अलग है।
मुझे विश्वास है कि इस सम्मेलन में बारीकी से इन मुद्दों पर विचार-विमर्श किया जाएगा।
यह जरूरी है कि वर्तमान में पदासीन लोकायुक्त सच्चाई का पता लगाने के लिए निष्पक्ष व स्वतंत्र जांच करके लोगों का विश्वास बढ़ाएं।
राज्य सरकारों को उनको दिए गए वैधानिक अधिदेश के कार्यान्वयन में लोकायुक्तों का सहयोग देना चाहिए और उन्हें झंझट या शासन में हस्तक्षेप के तौर पर नहीं देखना चाहिए।
लोकायुक्तों को पर्याप्त वित्तीय और प्रशासनिक स्वायत्तता प्रदान की जानी चाहिए।
इसी के साथ, लोकायुक्तों को ध्यान रखना चाहिए कि उनका कर्तव्य केवल सरकारी अधिकारियों के दोषी होने पर उन्हें आरोपित करने का ही नहीं बल्कि उनके आचरण में त्रुटि न पाए जाने पर उनका बचाव करना और पूरी ताकत व गंभीरता के साथ उनके बारे में गलत धारणाओं को ठीक करना भी है।
यह सुनिश्चित किया जाना चाहिए कि भ्रष्टाचार की रोकथाम के नाम पर बदनाम करने या प्रतिष्ठा को नुकसान पहुंचाने के लिए निंदा अभियान न चलाए जाएं।
सम्मान को नुकसान पहुंचाने वाले मिथ्या आरोप भी भ्रष्टाचार जितने ही बुरे हैं।
लोकायुक्त संस्था सुशासन का सहयोगी है, विकास में बाधक नहीं।
अंत में मैं, इस वर्ष के आरंभ में राष्ट्र के नाम अपने स्वतंत्रता दिवस संबोधन की बात को दोहराना चाहूंगा।
भ्रष्टाचार की बुराई के विरुद्ध रोष व्यक्त करना इस बीमारी के विरोध करने की तरह ही सही है।
परंतु इसे हमारी लोकतांत्रिक संस्थाओं पर हमले का बहाना नहीं बनाया जाना चाहिए।
संस्थाएं हमारे संविधान के मजबूत स्तंभ हैं और यदि उनमें दरार आ गई तो हमारे संविधान का आदर्शवाद कायम नहीं रह सकता।
हमारी संस्थाएं समय के साथ बदलाव चाह सकती हैं।
इसका समाधान उस निर्माण को ध्वस्त करना नहीं है जो पहले हो चुका है, बल्कि उनकी पुनर्रचना करना है ताकि वे पहले से ज्यादा सुदृढ़ बन सकें।
संस्थाएं हमारी स्वतंत्रता की परम संरक्षक हैं।
हमारे देश की न्यायपालिका न्याय की अंतिम प्रहरी और सच्चाई की विवाचक हैं तथा संसद जन आकांक्षाओं की रक्षक और उनके सपनों का साकार करने का ढांचा है।
कार्यपालिका, विधायिका और न्यापालिका के सांविधिक ढांचे के अलावा, हाल ही में हमने सूचना का अधिकार, कानूनी सहायता, स्वतंत्र जांच एजेंसियां और कई अन्य उपयोगी कानून बनाए हैं।
लोकपाल बिल संसद के समक्ष है।
विदेशी एजेंटों द्वारा दी जाने वाली रिश्वत पर प्रतिबंध, सार्वजनिक प्रापण में पारदर्शिता, नागरिक शिकायत निवारण आदि के लिए नए कानूनों पर भी विचार चल रहा है।
इन सभी से मौजूदा जवाबदेही से संबंधित संस्था सुदृढ़ होंगी वे विस्थापित या कमजोर नहीं होंगी।
हमें घूस और भ्रष्टाचार और कुप्रशासन में, आपराधिक इरादे और दीवानी कदाचार में अंतर करना चाहिए तथा निर्दोष को बचाने की जरूरत के मद्देनजर भ्रष्टाचार के विरुद्ध तीव्र व प्रभावी प्रतिबंध की आवश्यकता को पहचानना चाहिए।
मुझे विश्वास है कि लोकायुक्त की संस्था, शासन में ईमानदारी बढ़ाने और भ्रष्टाचार व कुशासन की रोकथाम में उपयोगी योगदान करते हुए भारत में एक मजबूत और प्रभावी संस्था के रूप में उभरेगी।
मैं इस सम्मेलन की सफलता के लिए शुभकामनाएं देता हूं।
मुझे मलयालम के महापर्व विश्व मलयाला महोत्सवम् के लिए ‘ईश्वर के अपने देश’ केरल में आकर वास्तव में प्रसन्नता हो रही है।
राष्ट्रपति पद ग्रहण करने के बाद यह केरल की मेरी पहली यात्रा है।
मुझे बहुत प्रसन्नता है कि इस उलपक्ष्य में मुझे आज यहां उपस्थित विभिन्न जीवंत साहित्यिक एवं अकादमिक बिरादरी से मिलने का अवसर प्राप्त हुआ है।
यह भी उल्लेखनीय है कि यह पर्व 1 नवम्बर, 1956 को भाषायी पुनर्गठन के आधार पर केरल की स्थापना की 56वीं वर्षगांठ पर आयोजित किया जा रहा है।
मैं आप सभी को और आपके माध्यम से केरलवासियों को अपनी हार्दिक बधाई देता हूं।
आप अगले तीन दिनों के दौरान मलयालम के महत्त्व, वर्तमान विकास और प्रगति तथा भविष्य पर विचार-विमर्श करेंगे।
आप साझी चिंताओं पर विचार करेंगे और सामूहिक रूप से जिस निर्णय पर पहुंचेंगे उसके अनुसार समुचित प्रयास करेंगे।
यह अपने विभिन्न समाजों की धरोहरों और सांस्कृतिक परंपराओं से समृद्ध हुई है।
इस खुशनुमा सहअस्तित्व के भीतर, मलयालम मलयाली लोगों के समृद्ध इतिहास, संस्कृति, कला और विरासत का सार और मूर्त रूप है।
विश्व मलयाला महोत्सव-2012, जिसका आज उद्घाटन किया जा रहा है, मलयालम भाषा और अनूठी सांस्कृतिक अस्मिता का समारोह है।
इस अवसर पर, हम केरल के अनुपम और प्राचीन इतिहास का सम्मान कर रहे हैं।
यह संस्कृतियों एवं जातियों तथा भाषायी और आध्यात्मिक प्रभावों का केंद्र रहा है।
5000 से अधिक वर्ष पहले दक्षिणी मेसोपोटामिया में दुनिया का एक सबसे पहला शहरी समाज सुमेरियन भी केरल को प्रमुख मसाला व्यापार केन्द्र के रूप में जानता था।
1700-1100 ईसवी पूर्व के बीच की अवधि में रचित ऋग्वेद की एत्तरैय शाखा से संबंधित ‘एत्तरैय अरण्यक’ संस्कृत की ऐसी सबसे प्राचीन कृति है जिसमें केरल का विशेष उल्लेख है।
जहां तक भाषा का प्रश्न है, वायानाड की एडाक्कल गुफाओं में उत्कीर्ण मलयालम भाषा से पता चलता है कि चौथी शताब्दी के अंत में केरल के सामान्य जन मलयालम भाषा बोलते थे।
मलयालम में सबसे पहला अभिलेख एक शिलालेख है जो लगभग 830 ईसवी पुराना है।
वे इस बात पर सहमत हैं कि संस्कृत शब्दों ने मलयालम को प्रभावित किया है।
यह अभिलेखबद्ध है कि तमिल कुछ समय तक साहित्यिक मुहावरे के तौर पर जारी रही परंतु अंतत: इस क्षेत्र में जनभाषा छा गई और 9वीं शताब्दी के आरम्भ तक यह सभी कार्यों के लिए संप्रेषण की भाषा बन गई।
परंतु मलयालम तमिल और संस्कृत से जुड़ी होने के कारण इसे कुछ अनूठी विशेषताएं प्राप्त हुई हैं जो अभी भी आधुनिक भाषा में दिखाई देती हैं।
आज, पूरी दुनिया में करीब 35 मिलियन मलयालम भाषी हैं और मुख्यत: वे भारत में रहते हैं।
बाद की शताब्दियों के दौरान, मलयालम साहित्य में काफी सृजन होने लगा।
मलयालम भाषा के कुछ विख्यात लेखकों में प्राचीन लेखक थुनछाट एजुथचन और कुंजन नांबियार तथा आधुनिक काल के कुमारन असान और उपन्यासकार सी.वी. रमन पिल्लै, चन्दू मेनन, वायाकोम मुहम्मद बशीर और तकषी शिवशंकर पिल्लै शामिल हैं।
श्री पिल्लै की कृतियों में केरल के समाज और घटनाओं का शानदार चित्रण किया गया है।
इसी के साथ, अन्य भाषाओं की साहित्यिक कृतियों में भी उतनी ही रुचि प्रदर्शित की गई।
स्मरणीय है कि बंगाली साहित्य की प्रत्येक प्रमुख कृति का अनुवाद मलयालम में हो चुका है।
मलयालम हमारे देश की सबसे विकसित भाषाओं में से एक है इसलिए यह स्वाभाविक ही है कि हमारे समय के बहुत से महानतम साहित्यकार मलयाली हैं।
कोई भी भाषा चाहे पारंपरिक मूल्यों एवं धरोहर से कितनी भी समृद्ध क्यों न हो, अगर वह विकसित न होती रहे तो अपनी प्रासंगिकता और लोकप्रियता खो देती है।
नई पीढ़ी की आवश्यकताओं को सही ढंग से पूरा न करने वाली भाषा उसके हाथों में सुरक्षित नहीं रह पाएगी।
मुझे इसमें कोई संदेह नहीं है कि इस महोत्सव में ऐसे मुद्दों पर विचार किया जाएगा।
मैं समझता हूं कि नया मलयालम विश्वविद्यालय 1 नवम्बर, 2012 से तिरुर में आरम्भ हो जाएगा तथा यह मलयालम भाषा विज्ञान, साहित्य, प्रदर्शन कला, दृश्य कला और वास्तुकला, सांस्कृतिक नृविज्ञान और सांस्कृतिक एवं बौद्धिक धरोहर अध्ययन आदि के अध्ययन के लिए समर्पित होगा।
मुझे इसमें कोई संदेह नहीं है कि इस विश्वविद्यालय में होने वाले अनुसंधान और कार्यकलापों का मलयालम के संरक्षण और प्रचार-प्रसार पर सकारात्मक प्रभाव पड़ेगा।
मैं समझता हूं कि विश्व मलयाला महोत्सवम् इस संदर्भ में सही समय पर की गई पहल है।
केरल के बारे में सही कहा गया है कि इसकी धरती प्राकृतिक साधनों और ऐसे लोगों से परिपूर्ण है जिन्होंने सामाजिक और शैक्षिक सुधारों के मोर्चे पर अपनी योग्यता सिद्ध की है।
यह देश का पहला राज्य है जिसने शत-प्रतिशत साक्षरता प्राप्त की है।
मुझे विश्वास है कि राज्य में रहने वाले और विश्व भर में फैले 30 लाख से ज्यादा मलयालियों को यह सम्मेलन अनुभवों, आशाओं और आकांक्षाओं के आदान-प्रदान का एक मंच उपलब्ध करवाएगा।
निस्संदेह, आप इस अवसर का प्रयोग इस मंच के माध्यम से कार्य व लक्ष्य निर्धारित करने के लिए करेंगे।
मैं, एक बार पुन: एक उद्देश्यपूर्ण सम्मेलन के लिए आप सभी को शुभकामनाएं देता हूं और इसकी सफलता की कामना करता हूं।
इन्हीं शब्दों के साथ, मैं विश्व मलयाला महोत्सवम्-2012 का उद्घाटन करता हूं।
मैं इसे लोगों तक पहुंचने का ऐसा एक बहुत कारगर तरीका मानता हूं जो कि सफल तथा परिणामोन्मुख सिद्ध हो चुका है।
इसे, सभी जगह युवाओं में पठन को बढ़ावा देने तथा पुस्तकों के प्रति प्रेम जगाने के एक सकेंद्रित जमीनी आंदोलन के रूप में देखा जा रहा है।
मुझे इसकी सादगी देखकर तथा यह देखकर हैरानी हुई कि यह एक गांव के एक छोटे से कमरे से शुरू होकर जन साधारण का एक बड़ा आंदोलन बन गया, जिससे पता चलता है कि इस कार्यक्रम को उन लोगों द्वारा स्वीकार कर लिया गया है जिसके लिए यह शुरू किया गया था।
उन्होंने न केवल इसको अपनाया बल्कि इसका पूरा लाभ भी उठाया है।
यह कोई हैरत की बात नहीं है कि जनता से संपर्क के इस कार्यक्रम ने ऐसे लोगों तक ज्ञान तथा सीखने के उपकरण पहुंचाकर, केरल के युवाओं में सीखने के प्रति ललक तथा वैज्ञानिक मनोवृत्ति का विकास किया है, जिनके पास ये साधन मौजूद नहीं थे।
1945 में उन्होंने 47 ग्रामीण पुस्तकालयों को खोलकर त्रावणकोर पुस्तकालय एसोसियेशन की शुरुआत की थी, तब से उन्होंने ऐसी कितनी ही इकाइयां खोलीं और अब यह 6000 पुस्तकालयों का एक नेटवर्क और केरल में संपूर्ण साक्षरता का एक अत्यंत सफल आंदोलन बन चुका है।
मुझे इस सुंदर परिसर,जो कि परंपरागत वास्तुशिल्प और आधुनिक प्रौद्योगिकी का संगम है,में आकर प्रसन्नता हो रही है।
मुझे यह जानकर प्रसन्नता हो रही है कि केरल विधानमंडल में एक स्वर्ण जयंती संग्रहालय है जो कि संभवत: भारत के किसी भी विधानमंडल में पहला संग्रहालय है।
मुझे बताया गया है कि संग्रहालय की इमारत को विरासती इमारत घोषित किया गया है और इसमें एक नया बना हुआ हिस्सा भी है जिसमें अत्याधुनिक प्रौद्योगिकी की सहायता से केरल की लोकतांत्रिक संस्थाओं के इतिहास को प्रदर्शित किया गया है।
मुझे यह जानकर भी खुशी हो रही है कि राज्य विधानमंडल ने एक प्रशिक्षण सेल की भी स्थापना की है जिसमें विधयकों को संसदीय परिपाटियों और प्रक्रियाओं की शिक्षा दी जाती है।
मैं, केरल विधान सभा द्वारा शुरू की गई हरित पहलों से बहुत प्रभावित हुआ हूं।
ये पहलें अध्यक्ष जी की सक्रियता और उनकी उद्यमशीलता तथा विधायकों की नवान्वेषण के प्रति तत्परता तथा समय की जरूरतों का ध्यान रखने और पर्यावरण को बचाने में नेतृत्व दर्शाने की इच्छा के प्रतीक हैं।
मित्रो, आप सौभाग्यशाली हैं कि आप हमारे देश के एक सबसे पुराने प्रतिनिधि निकाय के सदस्य हैं।
आप पुराने त्रावनकोर राज्य द्वारा1888में आरंभ की गई संसदीय परंपराओं के पथप्रदर्शक हैं।
त्रावनकोर तथा कोच्चि की विधानमंडलों में जनता के प्रतिनिधित्व से लोकतांत्रिक प्रक्रिया में गति आई और उन्होंने ऐसी लोकप्रिय विधानसभाओं की स्थापना का मार्ग प्रशस्त किया जो कि जनता की आकांक्षाओं और शासन की उसकी इच्छा का प्रतीक थी।
त्रावनकोर को इस बात का श्रेय जाता है कि उसने बहुत पहले1948में ही सार्वभौमिक वयस्क मताधिकार के आधार पर चुनाव आयोजित किए थे और यह कार्य करने वाला यह पहला देशी राज्य था।
मैं इस अवसर पर केरल के उन कुछ महान व्यक्तित्वों को याद करना चाहूंगा जिन्होंने राज्य तथा राष्ट्रीय राजनीति पर अपनी अमिट छाप छोड़ी है।
मैं, इस अवसर पर केरल को स्थानीय निकायों में महिलाओं के लिए50प्रतिशत आरक्षण सुनिश्चित करने के लिए बधाई देना चाहूंगा।
मैं,केरल को सेवा का अधिकार अधिनियम के कारगर क्रियान्वयन के द्वारा प्रशासन में जवाबदेही और पारदर्शिता सुनिश्चित करने के लिए भी बधाई देना चाहूंगा।
समाज के एकीकृत विकास के लिए बनाई गई नीतियों के कार्यान्वयन के लिए एक टिकाऊ और स्थिर सरकार अपरिहार्य है।
केरल में मिली-जुली सरकारें बिना व्यवधान पांच वर्षों तक चलती रही हैं।
इस मामले में भी,केरल ने देश को एक व्यावहारिक मॉडल दिखाया है जिसका अब राष्ट्रीय स्तर पर भी परीक्षण किया जा रहा है।
विधायन के क्षेत्र में केरल का एक अन्य महत्त्वपूर्ण योगदान उसकी विषयवार समितियां रही हैं जिन्हें अब केंद्र स्तर पर संसदीय स्थाई समिति के रूप में अपना लिया गया है।
मुझे यह जानकर खुशी हो रही है कि विषयवार समितियों की संख्या अब10से बढ़र 14हो गई है।
मुझे यह भी जानकर खुशी हो रही है कि राज्य के नीति निर्देशक सिद्धांतों में निहित कल्याण उपायों ने केरल की विधायिका में कई कल्याण समितियों को स्वरूप प्रदान किया है।
वरिष्ठ नागरिकों,अनिवासी केरलवासियों,मछुआरों,महिलाओं तथा शारीरिक रूप से अक्षम लोगों के कल्याण के लिए गठित समितियां प्रशंसा की पात्र हैं।
मुझे बताया गया है कि 1957 में अपनी स्थापना से केरल विधान सभा की3000बैठकें हो चुकी हैं तथा इसका प्रतिवर्ष53/54दिन बैठकें करने का कीर्तिमान है।
हालांकि यह अन्य राज्यों की विधायिकाओं से आगे है परंतु आगे सुधार की काफी गुंजाइश है।
पीठासीन अधिकारियों के सम्मेलन में बार-बार इस बात की जरूरत दोहराई गई है कि प्रतिवर्ष कम से कम100 दिन बैठकें होनी चाहिए।
मैं विधायिका से अनुरोध करूंगा कि वे इस दिशा में यथासंभव प्रयास करें।
केरल को100प्रतिशत साक्षरता प्राप्त करने पर गर्व है।
मुझे उम्मीद है कि इस विधानसभा के विधायक100दिनों की बैठक को भी इसी तरह की चुनौती के रूप में स्वीकार करेंगे और इस लक्ष्य को प्राप्त करने का प्रयास करेंगे।
मित्रो, जनता का प्रतिनिधि होना बहुत सौभाग्य और गौरव की बात है।
परंतु इस सौभाग्य के साथ-साथ बहुत जिम्मेदारी भी आती है।
विधायक का सेवाकाल चौबीसों घंटे और सातों दिन होता है।
उन्हें लोगों की समस्याओं और उनकी चिंताओं के प्रति संवेदनशीलता और सहानुभूति रखनी चाहिए;उनकी शिकायतों, कठिनाइयों और समस्याओं को विधानमंडल के सदन में उठाकर उन्हें स्वर देना चाहिए और नेता तथा सरकार के बीच कड़ी के रूप में काम करना चाहिए।
भारत के संविधान में विधान सभा को राज्य में शासन के केंद्र में रखा गया है तथा इसे सामाजिक-आर्थिक परिवर्तन का बुनियादी उपकरण माना गया है।
राज्य विधानमंडल की प्राथमिक जिम्मेदारी राज्य के सुशासन तथा प्रशासन के लिए कानून बनाना है।
हमारे संविधान की सातवीं अनुसूची की सूची-2 में66मदें राज्य प्रशासन और कानून के संबंध में दी गई हैं।
कानून, धन और वित्त के मामलों में बहुत सावधानी बरते जाने की जरूरत है।
चुने गए प्रतिनिधियों का धन तथा वित्त पर पूर्ण नियंत्रण होता है।
प्रशासन तथा विधायन की बढ़ती जटिलताओं को देखते हुए विधायकों को काई कानून पारित करने से पहले पर्याप्त चर्चा और जांच कर लेनी चाहिए।
यह दु:ख की बात है कि पूरे देश में विधायकों द्वारा विधायन में लगाए जाने वाले समय में धीरे-धीरे कमी आती जा रही है।
विधान सभा इस मायने में भी कार्यपालिका की स्वामी है कि मुख्य मंत्री अपनी मंत्री परिषद सहित सामूहिक रूप से और पृथक रूप से विधानसभा के प्रति जवाब होते हैं।
कार्यपालिका को कभी भी राज्य विधानसभा में साधारण बहुमत से अविश्वास का संकल्प पारित करके बर्खास्त किया जा सकता है।
इसके अलावा, शासन के अधिकांश दस्तावेज विधान सभा द्वारा पारित समुचित कानूनों के द्वारा ही कार्यान्वित किए जाते हैं।
विधायिका पर कार्यपालिका की पूर्ण निर्भरता है और यह अनिवार्य है कि विधायिकाएं संविधान द्वारा उन्हें सौंपे गए इस महत्त्वपूर्ण कार्य के प्रति जिम्मेदार और संवेदनशील हों जिससे हमारा कार्य लोकतांत्रिक ढंग से सुचारु रूप ढंग से चलता रहे।
संसदीय परिपाटियां, प्रक्रियाएं और परंपराएं कार्य के व्यवस्थित तथा तेज गति से संचालन के लिए बनाए गए हैं।
सदन में अनुशासन और शालीनता बनाए रखने,नियमों,पंरपराओं तथा शिष्टाचार का पालन करने की बहुत जरूरत है,इसमें कोई दो राय नहीं हो सकती।
असहमति एक मान्यता प्राप्त अभिव्यक्ति है परंतु इसे शालीनता तथा संसदीय व्यवस्थाओं की सीमाओं और मानदंडों के भीतर रहकर प्रकट करना चाहिए।
संसदीय प्रणाली के कारगर संचालन का बुनियादी सिद्धांत यह है कि बहुमत शासन करेगा और अल्पमत विरोध करेगा,रहस्योद्घाटन करेगा और यदि संभव हुआ तो सत्ता से हटाएगा।
परंतु यह सब विधानमंडल द्वारा खुद बनाए गए नियमों के ढांचे के भीतर ही किया जाना चाहिए।
जहां अल्पमत को बहुमत के निर्णय को स्वीकारना पड़ेगा वहीं बहुमत को अल्पमत के विचारों का सम्मान करना होगा।
व्यवधान को कभी भी एक कारगर संसदीय उपाय के रूप में प्रयोग की अनुमति नहीं दी जानी चाहिए।
प्रत्येक विधायक का यह प्रयास होना चाहिए कि सदनों में होने वाली चर्चा की सामग्री तथा उसका स्तर उनके जनप्रतिनिधि की हैसियत के मुताबिक उच्च स्तर की होनी चाहिए।
विभिन्न राजनीतिक दलों के सदस्य होने के नाते प्रत्येक विधायक अपने-अपने दल के घोषणा-पत्र तथा राजनीति से निर्देशित होते हैं।
परंतु विकास तथा जनता के कल्याण के ऐसे बहुत से मुद्दे होते हैं जो कि सभी राजनीतिक बाधाओं से ऊपर होते हैं।
पूरी विधानसभा को जनता,राज्य तथा देश के भले के लिए एकजुट होकर कार्य करना चाहिए।
यह काम के प्रति कुछ निष्ठा की मांग करता है।
परंतु यह अत्यधिक सहयोग,आत्म अनुशासन और आत्मसंयम की भी मांग करता है।
कई ऐसे मुद्दे हो सकते हैं जो सदस्यों के दिमाग को उद्वेलित कर रहे हों,इसलिए यह स्वाभाविक ही है कि वे इन्हें सदन के सामने लाना चाहते हैं।
कभी-कभी आपको कार्यवाहियों में कारगर ढंग से भाग न ले पाने के कारण भी हताशा महसूस हो सकती है।
परंतु याद रखें कि उस छोटे से मौके को पाने के लिए भी यह जरूरी है कि सदन कार्य करे।
किसी भी जन प्रतिनिधि को यह शोभा नहीं देता कि वह संसद में अभद्र आचरण करे या फिर असंसदीय भाषा का प्रयोग करे।
सदन का बार-बार स्थगित होना तथा किसी सदस्य का अभद्र आचरण जनता के दिमाग में नकारात्मक छवि पैदा करता है,खासकर जबकि कार्यवाहियां सीधी प्रसारित हो रही हैं।
इस तरह की घटनाओं से जनता में,खासकर युवाओं के मन में,खुद हमारी शासन प्रणाली की व्यवहार्यता के बारे में आलोचना की भावना बढ़ती है।
हमें यह ध्यान रखना चाहिए कि इस प्रणाली को बने रहने के लिए सबसे महत्त्वपूर्ण तत्त्व है इस प्रणाली की कारगरता में जनता का विश्वास तथा उनकी उम्मीदों और चिंताओं का समाधान कर पाने में इस प्रणाली की योग्यता।
हमारे राजनीतिक दलों तथा हमारे देश के नेताओं को एकजुट होकर इस बात पर विचार करने की जरूरत है कि संसद तथा विधान सभाओं का व्यवधान रहित संचालन कैसे सुनिश्चित हो और क्या इसके लिए मौजूदा नियमों में से कुछ में संशोधन किए जाने की जरूरत है।
हमें इस बात की भी जांच करनी चाहिए कि क्या हमारी समितियां विभिन्न मंत्रालयों को किए गए बजटीय आबंटन की अनुमोदनोपरांत जांच कर सकती हैं।
मित्रो, संसदीय लोकतंत्र के सफलतापूर्वक संचालन के लिए हमें जरूरत है अधिक से अधिक कौशल,योग्यता,बुद्धिमत्ता तथा उच्च स्तर की निष्ठा से युक्त विधायकों की।
हमें लोगों की बढ़तती अपेक्षाओं के प्रति सदैव जागरूक रहना होगा।
उन लोगों का कल्याण,जो कि हमारे वास्तविक स्वामी हैं,हमारा अंतिम और साझा लक्ष्य होना चाहिए।
नोबल विजेता अमृत्य सेन ने कहा था कि जन आंदोलन के माध्यम से सामाजिक और मानवीय विकास के समतापूर्ण वितरण तथा अपेक्षाकृत कम औद्योगीकरण के बावजूद उच्च जीवन स्तर का केरल एक ज्वलंत उदाहरण है।
केरल बहुत से क्षेत्रों में अग्रणी तथा पुरोगामी रहा है।
लगभग सार्वभौमिक साक्षरता तथा स्कूलों में पंजीकरण का लक्ष्य प्राप्त कर लिया गया है।
इसकी जनता का प्रजनन स्तर प्रतिस्थापन दर से नीचे पहुंच गया है।
समग्र लैंगिक अनुपात महिलाओं के पक्ष में है और महिलाएं पुरुषों के मुकाबले लंबा जीवन जीती हैं।
शिशु तथा मातृत्व मृत्युदर कम है।
केरल की आर्िथक विकस दर राष्ट्रीय औसत के मतुकाबले ऊंची है।
पिछले कुछ वर्षों से पर्यटन तथा सूचना प्रौद्योगिकी खास तौर पर सफल रही है।
केरल में अखबारों तथा पत्रिकाओं की प्रति व्यक्ति पाठक संख्या सबसे ऊंची है।
यह समृद्ध तथा जीवंत साहित्यिक,नाट्य तथा सिनेमा संस्कृति का और उद्यमितापूर्ण तथा सामाजिक रूप से जागरूक लोगों का राज्य है।
ये शानदार उपलब्धियां अन्य बातों के साथ-साथ आपकी विधानमंडल तथा आपके प्रख्यात पूर्वजों द्वारा प्रदर्शित प्रेरणादायक नेतृत्व के कारण ही संभव हो पायी हैं।
परंतु ह आत्मसंतुष्ट होने का समय नहीं है।
केरल को अभी भी बहुत सी चुनौतियों का सामना करना पड़ रहा है।
पिछले कुछ समय से राजनीतिक हिंसा चर्चा का प्रमुख विषय रहा है।
लोकतांत्रिक तथा शांतिपूर्ण राजनीतिक सहभागिता की प्रक्रिया में भरोसा लौटाने की जरूरत है।
औद्योगीकरण तथा नौकरियों के सृजन में तेजी लाने की जरूरत है।
गैर-आवासी केरलवासियों से जो आय प्राप्त होती है उसे दीर्घकालीन विकास कार्यों तथा अवरंचना तैयार करने पर लगाया जाना चाहिए।
विकसित अर्थव्यवस्थाओं की जीवन-शैली संबंधी बीमारियां,मानसिक बीमारियां,अवसाद,आत्महत्या,तलाक आदि जैसी समस्याएं बढ़ रही हैं।
बढ़ती उम्र की जनसंख्या को देखते हुए वयोवृद्धों की देखभाल एक बड़ी चिंता है।
सघन आबादी वाले इस राज्य के तेजी से शहरीकरण के कारण अपशिष्ट प्रबंधन तथा व्ययन जैसे महत्त्वपूर्ण मुद्दे जैसे विवाद बढ़ रहे हैं।
पूर्व में केरल ने प्रगतिशील कानून, सामाजिक कल्याण उपायों तथा शिक्षा और स्वास्थ्य के क्षेत्र में शानदार उपलब्धियों के द्वारा देश को रास्ता दिखाया है।
अब समय आ गया है कि यह राज्य इन दूसरी पीढ़ी की चुनौतियों का नवान्वेषी समाधान ढूंढ़कर तथा सामूहिक कल्याण के लिए समाज को एकजुट करने के नए तीरके ढूंढ़कर भी रास्ता दिखाए।
मुझे विश्वास है कि आप सभी अपने उत्तरदायित्वों के प्रति पूरी तरह जागरूक हैं तथा आप केरल की जनता के प्रति अपने पुनीत कर्तव्यों को पूरा करने के लिए बिना रुके काम करेंगे।
मुझे आज इस प्रतिष्ठित संस्थान के स्वर्ण जयंती समारोह का उद्घाटन करने के लिए यहां उपस्थित होकर प्रसन्नता हो रही है।
विशिष्ट अतिथिगण,
वे जेसुइट समाज के इस ध्येय वाक्य का प्रचार-प्रसार करना चाहते थे—विद्यार्थियों में ऐसे तत्त्वों का समावेश करना जिनसे उन्हें धन, आस्था और सफलता के लक्ष्य प्राप्त करने तथा समाज और विश्व को समर्पित नेतृत्व तैयार करने में मदद मिले।
मुझे यह जानकर प्रसन्नता हुई है कि लोयोला कॉलेज, त्रिवेंद्रम ने शिक्षा व व्यवहार, शिक्षण व प्रयोग को मिलाते हुए इस संकल्पना को साकार किया है।
कॉलेज ने अध्यापन, अनुसंधान और विस्तार के तीनों लक्ष्यों का निरंतर अनुसरण किया है।
मुझे यह देखकर भी प्रसन्नता हुई है कि एक अग्रणी अध्यापन संस्थान के तौर पर, लोयोला कॉलेज ने हजारों समाज सेवा कर्मियों, समाज वैज्ञानिकों और कार्मिक प्रबंधकों को प्रशिक्षित किया है जिन्होंने भारत और विश्व की संस्थाओं के सहयोग से परियोजनाओं व पहलों के जरिए इस प्रशिक्षण को आगे बढ़ाया है और उसका विस्तार किया है।
तथापि, मैं इस अवसर पर, लोयोला कॉलेज के युवा प्रशिक्षुओं और विद्यार्थियों का ध्यान उन कुछ चुनौतियों की ओर दिलाना चाहूंगा जिन पर अभी और ध्यान देने की जरूरत है।
उदाहरण के लिए, 86 प्रतिशत की उच्च साक्षरता दर के बावजूद केरल के सार्वजनिक जीवन में महिलाओं की भागीदारी अपेक्षाकृत कम है।
आंकड़े दर्शाते हैं कि कृषि श्रम, कुटीर व पारंपरिक उद्योगों और चुनिंदा सेवा क्षेत्रों सहित असंगठित क्षेत्रों में महिलाओं का घनत्व अधिक है जिनमें दुर्भाग्यवश समान काम के लिए समान वेतन उपलब्ध नहीं है।
केरल की आर्थिक प्रक्रिया में महिलाओं की प्रत्यक्ष उपेक्षा और संसाधनों पर कम नियंत्रण उनकी स्थिति को सुधारने में प्रमुख बाधाएं रही हैं।
सामान्य तौर पर केरल में प्रगतिशील राजनीतिक वातावरण के बावजूद ऐसा है।
राज्य के विभिन्न नेतृत्व स्तरों पर महिलाओं की सक्रिय भागीदारी और अधिक बढ़ाने की आवश्यकता है।
इस दिशा में महिलाओं के लिए स्थानीय निकायों और पंचायतों में 50 प्रतिशत आरक्षण एक अच्छा कदम है।
इस क्षेत्र में, सर्वोत्तम कॉलेजों में छठे स्थान वाला समाज विज्ञान संस्थान होने के कारण, उपाधि प्राप्त करने वाले छात्रों पर यह दायित्व आ जाता है कि वह अपनी सामाजिक जिम्मेदारियों से अवगत रहें।
लोयोला कॉलेज के जागरूक विद्यार्थी के तौर पर आप पहले ही अच्छी स्थिति में हैं और आप न केवल केरल बल्कि पूरे भारत में एक समाजवादी, पंथनिरपेक्ष लोकतांत्रिक समाज का निर्माण करने के लिए आप बहुत कुछ कर सकते हैं।
मैं आपसे आग्रह करना चाहूंगा कि आप समाज के अनेक स्तरों पर नई परियोजनाएं और विभिन्न कार्यकलाप पहुंचाने का पूरा प्रयास करें।
लगभग 57 वर्ष तक उन्होंने प्रतिदिन राष्ट्रीय परिदृश्य पर टिप्पणियां कीं और भारत के आधुनिक इतिहास की कुछ महत्त्वपूर्ण घटनाक्रमों को लेखबद्ध किया।
कुट्टी ने अपने कामकाजी जीवन का अधिकतर हिस्सा दिल्ली में बिताया।
एक अनुभवी कार्टूनिस्ट के रूप में,केन्द्रीय कक्ष का प्रवेश पत्र मिलने के कारण संसद में उनकी नियमित उपस्थिति रहती थी।
मुझे बताया गया है कि 1960 के दशक में स्वर्गीय कामराज जी ने मजाक में कुट्टी से पूछा कि प्रधानमंत्री के रूप में उनकी पसंद कौन हैं।
मैं, अपने लम्बे सार्वजनिक जीवन में, कुट्टी के कार्टूनों का लगातार निशाना बनता रहा हूं, विशेषकर इसलिए क्योंकि वह आनंद बाजार पत्रिका और आजकल जैसे बंगाली अखबारों के लिए कार्टून बनाया करते थे।
एक कार्टूनिस्ट का कार्य हास्य के माध्यम से महत्त्वपूर्ण सामाजिक संदेश देना होता है।
हँसी लोगों के साथ-साथ राजनीतिज्ञों के लिए भी तनाव-मुक्ति का साधन है।
कार्टून लोगों को यह याद दिलाता है कि शासक भी उन्हीं की तरह गलती करने वाला इन्सान है।
कार्टून हमें अंग्रेजों से विरासत के तौर पर मिले हैं।
परंतु भारतीयों ने इन्हें बहुत पसंद किया।
लंदन पंच पर की तर्ज पर हास्य पत्रिकाएं देश के अनेक हिस्सों में फली-फूलीं।
यह अनुमान लगाया जाता है कि 19वीं शताब्दी के अंत तक कम से कम एक दर्जन भारतीय शहरों में 70 से अधिक पंच जैसी पत्रिकाएं और अखबार प्रकाशित होते थे।
हमारे यहां उर्दू पंच, अवध पंच और फारसी पंच थी।
मुझे विश्वास है कि यहां उपस्थित लोगों के लिए यह दिलचस्पी की बात होगी कि हमें अपने राष्ट्रपति भवन के पुस्तकालय में 1843 से 1927 तक प्रकाशित हास्य पत्रिकाओं का एक दुर्लभ संग्रह मिला है।
हम इन पत्रिकाओं का जीर्णोद्धार कर रहे हैं और जैसे ही ये तैयार होंगी इन्हें कार्टूनिस्टों और आधुनिक इतिहास के विद्वानों के अवलोकन के लिए रखकर हमें खुशी होगी।
1980 के दशक के अंत तक, एक नेता को छायाचित्र के बजाय हास्यचित्रों से ज्यादा पहचाना जाता था।
यहां तक कि पुराने नेता अपने हास्य चित्रों का संग्रह किया करते थे और इन्हें अपने दफ्तर में लगाया करते थे।
वे अपने हास्य चित्रों को स्वीकार करते थे क्योंकि वे लोकप्रिय कार्टूनों को जनता से सीधे जुड़ने का साधन मानते थे।
मैंने हाल ही तक, अपनी दीवारों पर लक्ष्मण द्वारा बनाए गए अपने कार्टून लगाए हुए थे।
कुट्टी जैसे कार्टूनिस्ट ताजगीपूर्ण हास्य के साथ पैनी टिप्पणी करते थे तथा उन्होंने तथा उनके गुरु शंकर ने यही संस्कृति कार्टूनों की बाद की पीढ़ी को सौंपी।
बिना किसी को आहत किए व्यंग्य करना, विरुपण किए बिना हास्य चित्र बनाना, ब्रुश से वह बात कह देना जिसे लम्बे-लम्बे सम्पादकीय न कह पाएं—यही एक कार्टूनिस्ट की कला होती है।
कार्टूनिस्ट हमारे सार्वजनिक जीवन का दर्पण है और यह बताने में हमारी मदद करता है कि राष्ट्र के रूप में खुद को देखने का मौका देता है।
एक देश के तौर पर हमें नेहरू युग की ओर लौटना होगा, आलोचना का स्वागत करने की भावना पैदा करनी होगी, जहां अभिव्यक्ति स्वतंत्र हो, परंतु तथ्यों को पावन माना जाता है।
कुछ निंदा की के इरादे के बिना कार्टून बनाते हैं, कुछ मुखौटा हटाते हैं और समाज को आईना दिखाते हैं।
हमारे देश के आधुनिक सांस्कृतिक और राजनीतिक इतिहास में कुट्टी के योगदान को श्रद्धांजलि अर्पित करते हुए मैं अपनी बात समाप्त करता हूं।
श्री कुट्टी एक ऐसे व्यक्ति थे जो केरल से आए और दिल्ली में रहते थे और बंगाली अखबारों के लिए कार्टून बनाते थे (जबकि उन्हें बंगाली नहीं आती थी), वह एक सर्वोत्कृष्ट भारतीय थे।
उनका जीवन और कृतियां भाषायी और राज्यों की सीमा से नहीं बंधे हुए थे।
स्पेन से पधारे विशिष्ठ अतिथिगण,
देवियो और सज्जनो,
मुझे, महामहिम नरेश हुअन कर्लोस का भारत की इस दूसरी यात्रा पर, हार्दिक स्वागत करते हुए बहुत प्रसन्नता हो रही है।
महामहिम, नरेश हुअन कर्लोस, आप भारत के बहुत पुराने मित्र हैं।
आपके नेतृत्व में आपकी सरकार भारत के साथ मजबूत तथा स्थाई संबंध बनाने के लिए प्रतिबद्ध रही है।
हम दोनों देशों ने मिलकर व्यापार, पर्यटन तथा निवेश के क्षेत्र में अपने संबंधों तथा मित्रता को मजबूत करने के लिए ठोस कदम उठाए हैं।
ये प्रयास सदियों से हमारी दोनों देशों की जनता के बीच सुस्थापित मजबूत नींव पर आधारित रहे हैं।
अगर कैप्टेन क्रिस्टोफर कोलंबस ने अमरीका की जगह भारत का रास्ता खोज लिया होता तो हमारे संबंध भी शायद कुछ अलग ही तरह के होते।
महामहिम की आज यहां पर उपस्थिति एक बड़ी उपलब्धि है।
बड़े-बड़े राजनीतिक परिवर्तनों की बदौलत, अंतरराष्ट्रीय परिवेश में बदलाव आया है; सूचना प्रौद्योगिकी के द्वारा हमारी दुनिया सिकुड़ गई है तथा दूरसंचार क्रांति तथा वैश्वीकरण ने हमारे काम करने के तरीकों को स्थाई रूप से बदल दिया है।
महामहिम, आपने स्पेन के संसदीय राजतंत्र के रूप में एक असाधारण बदलाव का नेतृत्व किया है तथा आप स्पेनी राष्ट्र में एकता और स्थाईत्व का प्रतीक बने हुए हैं।
आपने अपने देश में संसद की संस्था की रक्षा की है और लोकतंत्र को सुरक्षित रखा है।
आपने मजबूती से उन प्रयासों को निष्फल किया है जो कि आपके संविधान में निर्धारित तथा स्पेन की जनता के द्वारा समर्थित, लोकतांत्रिक प्रक्रियाओं और संस्थाओं को अस्थिर करना चाहते थे।
आपके नेतृत्व में स्पेन को एक ऐसे असाधारण लोकतंत्र के उदाहरण के रूप में मान्यता मिली है जो कि संवैधानिक राजतंत्र के अधीन एक संसदीय सरकार के रूप में संचालित है।
हमने अपने आपसी लाभ के लिए इनका सफलतापूर्वक फायदा उठाया है।
हमारी जनता तथा हमारी सरकार को प्रत्यके सेक्टर में अपने प्रयासों और संयुक्त उपक्रमों की सफलता में भागीदारी का सौभाग्य मिला है।
हम दोनों ही देश मानते हैं कि वैश्वीकरण से होने वाले लाभों से फायदा उठाने तथा समावेशी और सतत् विकास के लिए एक नया वैश्विक एजेंडा तैयार करने के लिए द्विपक्षीय और बहुपक्षीय प्रयास करने की जरूरत है।
हम भावी विकास का ऐसा रास्ता अपनाना चाहेंगे जो कि वर्तमान संकट से उबरने के बाद भी बना रहे।
यद्यपि यह स्वाभाविक ही है कि कुछ सरकारें तात्कालिक लाभ के लिए संरक्षणवादी उपाय करें परंतु उनको धीरे-धीरे यह महसूस होने लगा है कि दीर्घकाल में लोगों, सेवाओं तथा पूंजी के आवागमन पर रोक लगाना, नुकसानदायक सिद्ध होगा।
बहुत से अंतरराष्ट्रीय वित्तीय संस्थान इस समय संसाधनों की कमी का सामना कर रहे हैं।
अत:, उन संस्थानों के लिए यह समय कारगर समाधान तथा सुधारों को अपनाने का समय है।
हमारे जैसे लोकतांत्रिक समाजों में कठिन दौर में चुनौतियों को अवसरों में बदलने की अंतर्निहित योग्यता होती है।
यूरो-परियोजना के प्रति स्पेन की प्रतिबद्धता ने तथा इस तथ्य ने, कि आप ऋण संकट से उबरने के लिए सभी जरूरी प्रयास कर रहे हैं, एक मजबूत और सकारात्मक संकेत दिया है।
इसी प्रकार, भारत में, पिछले कुछ समय के दौरान शुरू किए गए बहुत से सुधार वैश्विक आर्थिक मंदी से उबरने के प्रति हमारी दृढ़ इच्छा शक्ति का प्रतीक हैं।
हम भारत में व्यापार तथा उद्योग में निवेश के लिए एक अच्छा माहौल प्रदान करने के लिए प्रतिबद्ध हैं।
स्पेन ने अत्याधुनिक प्रौद्योगिकियां विकसित की हैं तथा उनके पास अवसंरचना, नवीकरणीय ऊर्जा, कृषि, जल शोधन तथा ठोस अपशिष्ट प्रबंधन जैसे विभिन्न क्षेत्रों में दक्षता मौजूद है।
इन क्षेत्रों को भारत उच्च प्राथमिकता देता है।
हम स्पेन द्वारा भारत में दिखाई जा रही रुचि का स्वागत करते हैं।
हमारी सरकार भी यही भावना व्यक्त करना चाहती है।
आतंकवाद, अंतरराष्ट्रीय शांति और सुरक्षा के लिए एक सबसे बड़े खतरे के रूप में उभरा है।
यह दुख की बात है कि हमारे दोनों देशों को बार-बार, इसके कुछ घातक परिणामों का शिकार होना पड़ा है।
इस खतरे को समाप्त करने के लिए, विश्व समुदाय को आतंकवादियों और उनके प्रायोजकों के विरुद्ध एकजुट होकर कार्रवाई करनी होगी।
यद्यपि उन्हें कभी भी स्पेन की यात्रा करने का अवसर नहीं मिला, परंतु मुझे बताया गया है कि उनके आदर्श और दर्शन का स्पेन के समुदायों के हृदयों में एक स्थायी स्थान है।
एक अन्य महान भारतीय, गुरुदेव रवीद्रनाथ ठाकुर की 150वीं जयंती को स्मृति समारोहों के रूप में पूरे महाद्वीप में मनाया गया था।
हमें यह जानकर प्रसन्नता हुई थी कि गैलिशिया के एक संग्रहकर्ता डॉ. जोसे पाज़ के पास रखे उनके स्मृति चिह्न के अमूल्य संग्रह को कासा डी ला इंडिया को दान कर दिया गया है जहां इन्हें संरक्षित और प्रदर्शित किया जाएगा।
महामहिम, हम स्पेनवासियों द्वारा भारत की समृद्ध संस्कृति व धरोहर में दिखाई गई रुचि का स्वागत करते हैं।
हम अपने समाजों के बीच सांस्कृतिक और शैक्षिक आदान-प्रदान के लिए कार्यकलापों के आयोजन में कासा एशिया के योगदान की सराहना करते हैं।
मैं, हमारे देशवासियों के बीच संवाद और आपसी सद्भावना के मंच के रूप में, दोनों सरकारों द्वारा सहायता प्राप्त सांस्कृतिक फाउंडेशन कासा डी ला इंडिया द्वारा निभाई गई भूमिका की प्रशंसा करता हूं।
वे फुटबाल के क्षेत्र में स्पेन की शानदार उपलब्धियों की उत्सुकता से जानकारी ले रहे हैं तथा विश्व और यूरोपीय फुटबाल चैंपियन बनने के आपके गौरव की भावना को बांटना चाहते हैं।
मुझे विश्वास है कि घनिष्ठ निकटताएं और भरपूर क्षमताएं हमारे देशवासियों के बीच की स्थायी मैत्री को नई ऊंचाइयों पर ले जाएगी।
जिन करारों पर आज हस्ताक्षर हुए हैं उनसे हमें आगे अपना कार्य बढ़ाने में दिशा मिलेगी।
मैं, हमारी दोनों देशों की सरकारों के बीच ऐसी आपसी तथा फलदायक साझीदारी की अपेक्षा करता हूं जिससे हमारा विकास होगा तथा इससे हमारे लोगों की प्रगति तथा समृद्धि बढ़ेगी।
मुझे विश्वास है कि आपकी इस यात्रा से हमारे दोनों देशों के मंत्रालयों को आपस में संपर्क करने, नई पहल शुरू करने तथा द्विपक्षीय सहयोग को बढ़ाने में प्रोत्साहन मिलेगा।
महामहिम, इन्ही शब्दों के साथ, मैं एक बार फिर से आपका तथा आपके विशिष्ट शिष्टमंडल का स्वागत करता हूं।
- स्पेन के मैत्रीपूर्ण लोगों की प्रगति और समृद्धि की; और
- भारत तथा स्पेन के बीच स्थाई मैत्री की कामना करें।
मुझे अखिल भारतीय आयुर्विज्ञान संस्थान के 40वें दीक्षांत समारोह में उपस्थित होकर अत्यंत प्रसन्नता हो रही है।
यह संस्थान पंडित जवाहर लाल नेहरू और राजकुमारी अमृत कौर की संकल्पना के प्रति एक श्रद्धांजलि है, जिन्होंने एक ऐसे संस्थान की आवश्यकता का पूर्वानुमान लगा लिया था जो देश में चिकित्सा शिक्षा और अनुसंधान में अग्रणी के रूप में उभर सकता है।
एम्स उन शिक्षकों, कर्मियों और विद्यार्थियों के प्रति एक सच्चा सम्मान भी है जिन्होंने वर्षों के दौरान इस संस्थान को उत्कृष्टता की वर्तमान स्थिति तक पहुंचाने के लिए नि:स्वार्थ होकर कार्य किया।
उनके प्रयासों का ही परिणाम है कि यह संस्थान उन हजारों लोगों के लिए आशा और सहायता की किरण बनकर उभरा है जो अपने उपचार और कष्टों से राहत पाने के लिए इसके गलियारों में मौजूद रहते हैं।
मैं, ऐसी उच्च प्रतिष्ठा वाले संस्थान के दीक्षांत समारोह को सम्बोधित करने का निमंत्रण पाकर सम्मानित अनुभव कर रहा हूं।
दीक्षांत समारोह आपकी मेहनत का फल है और विद्यार्थी से पेशेवर, छात्रों से वैज्ञानिक में बदलाव का प्रतीक है।
अब आप अपने शिक्षकों और परामर्शदाताओं से प्राप्त ज्ञान व कौशल का प्रसार करने वाले की भूमिका संभालेंगे।
आपको, उपलब्धियों पर उल्लास और प्रसन्नता का अनुभव करते हुए, सौंपे गए दायित्व की गुरुता का भी ध्यान रखना चाहिए।
ज्ञान और कौशल की जो मशाल आज आपने पाई है और जिन मूल्यों को आपने अर्जित किया है, उन्हें आपको अपने शिक्षकों की तरह उसी भावना व जोश के साथ आगे बढ़ाना है।
3. सरकार, संसद, मीडिया और आम जनता एम्स की अपेक्षा किसी अन्य संस्थान की ओर इतनी गंभीरता से गौर नहीं करती है क्योंकि वे एम्स को आयुर्विज्ञान में उत्कृष्टता का प्रतीक मानते हैं।
हमारा देश इस संस्थान, इसके शिक्षकों और विद्यार्थियों से इसी प्रख्यात छवि पर खरा उतरने की उम्मीद करता है।
एम्स को 2020 तक विश्व के 10 सर्वोत्तम चिकित्सा विश्वविद्यालयों में से एक बनना होगा।
यह लक्ष्य बहुत महत्वाकांक्षी है परंतु असंभव नहीं है।
मैं शिक्षकों, वैज्ञानिकों, विद्वानों, विद्यार्थियों और कर्मियों को यह दायित्व सौंपता हूं कि वे इसी लक्ष्य पर ध्यान केंद्रित करें।
आज हम विश्व मंच पर विभिन्न क्षेत्रों में महानता के शिखर पर खड़े हैं, आयुर्विज्ञान के क्षेत्र में हमारी ऊर्जा और नवान्वेषण अभी अपनी पूरी ऊंचाई तक नहीं पहुंचे हैं।
हम एम्स से उम्मीद करते हैं कि वह नए उपचार खोजते हुए, कम खर्च पर स्वास्थ्य देखभाल के लिए वर्तमान व उभरती हुई प्रौद्योगिकियों का प्रयोग करते हुए, तथा रोगों की रोकथाम तथा स्वास्थ्य बनाए रखने के नए तरीके खोजते हुए स्वास्थ्य देखभाल के नवान्वेषण के मोर्चे पर भारत का नेतृत्व करे।
एम्स को जैव-चिकित्सा अनुसंधान का ऊर्जा केन्द्र और दूसरों के लिए एक अनुकरणीय आदर्श बनना चाहिए।
यह भूमिका एक जैव-चिकित्सा विज्ञान विश्वविद्यालय के रूप में संस्थान की पहचान के लिए आवश्यक है और इससे आप एकदम अलग श्रेणी में आ जाते हैं।
यह एक अच्छी बात है कि एम्स हरियाणा के झज्जर में अपना दूसरा परिसर स्थापित कर रहा है।
हमें विश्व-स्तरीय उत्कृष्टता केंद्र निर्मित करने चाहिए जो न केवल परंपरागत विशेषज्ञताओं पर, बल्कि संक्रामक रोगों, प्रतिरोधक टीकों के विकास और पुनरुत्पादक विज्ञान जैसे विभिन्न विषयों पर केन्द्रित हों।
आपको आगे बढ़ना होगा और चिकित्सा जगत का अग्रणी बनना होगा।
सरकार आपके इस प्रयास में हर संभव सहयोग देगी परंतु एम्स के शिक्षकों और वैज्ञानिकों को यह दिखाना होगा कि वे जैव-चिकित्सा विज्ञान अनुसंधान और नवान्वेषण की सीमाओं का विस्तार उच्चतम बिंदु तक कर सकते हैं।
देवियो और सज्जनो,
स्वास्थ्य क्षेत्र में प्रगति, भविष्य में विश्व में भारत के श्रेष्ठ स्थान की कुंजी है।
राष्ट्र की उत्पादकता इसके नागरिकों के स्वास्थ्य और सेहत पर निर्भर है।
यदि आर्थिक विकास के साथ-साथ परिहार्य मृत्यु दर और अस्वस्थता में कमी न आए तो न तो यह सतत् हो सकता है और न ही वांछित ही।
यह अस्वीकार्य है कि हमारे देशवासियों द्वारा स्वास्थ्य देखभाल पर व्यय का लगभग 80 प्रतिशत भुगतान व्यक्तिगत रूप से अपनी जेब से किया जाता है।
मुझे यह जानकर कष्ट हुआ है कि हमारे देश के तकरीबन चार करोड़ लोग प्रतिवर्ष इलाज पर खर्च के कारण गरीब हो जाते हैं।
इसलिए हमें याद रखना चाहिए कि गरीबों के लिए स्वास्थ्य सेवा खुद कमजोर नहीं होनी चाहिए।
हमें एक उच्च गुणवत्ता वाली राष्ट्रीय स्वास्थ्य प्रणाली निर्मित करनी चाहिए, जिसका प्रयोग गरीब और अमीर दोनों के द्वारा किया जा सके।
आज स्वास्थ्य में बृहद और सतत् निवेश करने के लिए संसाधनों की उचित मात्रा का लाभ उठाना संभव है।
मैं बारहवीं योजना अवधि के अंत तक, स्वास्थ्य पर सकल घरेलू उत्पाद का 2.5 प्रतिशत सार्वजनिक व्यय की परिकल्पना करता हूं।
इसके लिए, सार्वजनिक स्वास्थ्य प्रणाली को देशभर में काफी व्यापक व सुदृढ़ करना होगा।
हमें और अधिक नर्सों, चिकित्सकों, पराचिकित्सकों और स्वास्थ्य कर्मियों की आवश्यकता है।
हमें स्वास्थ्य देखभाल के नियोजन और कार्यान्वयन को जिला और उपजिला स्तर तक फैलाना चाहिए।
हमें स्वास्थ्य सेवाओं को घरों के और नजदीक तक पहुंचाना होगा क्योंकि प्राथमिक स्वास्थ्य केन्द्र भी वर्तमान मानक और आवश्यकता की तुलना में काफी दूर है।
हमें राज्य व केन्द्रीय स्तर पर स्वास्थ्य विभागों में तात्कालिक प्रबंधकीय और प्रशासनिक सुधारों की जरूरत है।
हमें जन स्वास्थ्य काय्रक्रमों को आगे बढ़ाने वाले पेशेवरों की आवश्यता है।
हमें निरंतर बढ़ती शहरी आबादी के लिए उपयोगी स्वास्थ्य देखभाल मॉडल निर्मित करने चाहिए।
भारत की राष्ट्रीय स्वास्थ्य प्रणाली की नींव सुदृढ़, संवेदी और कुशल होनी चाहिए।
9. मैं सभी भागीदारों से आग्रह करता हूं कि वे आने वाले वर्षों में भारत के स्वास्थ्य क्षेत्र में ऐतिहासिक परिवर्तन के लिए एक ठोस सर्वसम्मति बनाने हेतु एकजुट हो जाएं।
देवियो और सज्जनो,
एम्स का की विलक्षणता है इसके कामकाज के के केंद्र में जनता का होना।
समेकित बाल विकास सेवाओं, आयोडीन की कमी से होने वाले रोगों के नियंत्रण कार्यक्रम, प्रजनन और बाल स्वास्थ्य, डायरिया रोग, वृद्धों के स्वास्थ्य, एड्स नियंत्रण तथा गैर-संक्रामक रोग सहित राष्ट्रीय कार्यक्रमों में संस्थान का योगदान उल्लेखनीय है।
तथापि, संस्थान के लिए देश के स्वास्थ्य क्षेत्र की नई चुनौतियां न केवल श्रेष्ठता के लिए इसकी तत्परता के लिए बल्कि राष्ट्र निर्माण की दिशा में योगदान के लिए भी अवसर प्रदान करती हैं।
उत्कृष्टता दिल्ली तक ही सीमित नहीं होनी चाहिए बल्कि देश भर के उन करोड़ों लोगों तक पहुंचनी चाहिए जो उत्तम स्वास्थ्य सुविधाओं तक समतापूर्ण प्राप्ति के लिए संघर्ष कर रहे हैं।
मैं स्वास्थ्य मंत्रालय, भारतीय चिकित्सा अनुसंधान परिषद तथा संस्थान से आग्रह करता हूं कि वे एकजुट होकर कार्य करें।
राष्ट्रीय स्वास्थ्य कार्यक्रम में अनुसंधान तथा कार्यक्षेत्र अनुभव भी अबाध रूप से शामिल होना चाहिए।
अनुसंधान केवल विद्वानों द्वारा प्रशंसा के लिए नहीं बल्कि समग्र रूप से लोगों के लाभ के लिए भी चाहिए।
मैं उनसे आग्रह करता हूं कि वे स्वयं को मानवता की सेवा के प्रति समर्पित करके, राष्ट्र के इस स्वप्न को पूरा करें।
यह आप और हम सभी का अपने महान देश के प्रति कर्तव्य है।
मैं, भारत में हाइड्रोकार्बन सेक्टर के विकास तथा वैश्विक हाइड्रोकार्बन उद्योग के साथ उसके एकीकरण के लिए पैट्रोटेक सोसायटी को बधाई देता हूं।
इस सेक्टर में पांच प्रमुख अग्रणियों को, भारत में तेल एवं प्राकृतिक गैस सेक्टर को उनके नेतृत्व तथा महत्त्वपूर्ण योगदान के लिए ‘आजीवन उपलब्धि पुरस्कार’ के रूप में दिए जा रहे सम्मान का भी मैं स्वागत करता हूँ।
आज, भारत का ऊर्जा सेक्टर फिर से एक नाजुक मोड़ पर है।
जहां एक ओर, ऊर्जा की बढ़ती मांग है, वहीं कई तरह की चुनौतीपूर्ण संसाधनों की कमियों के चलते, हमें अपनी ऊर्जा नीति के ढांचे में बदलाव लाने की जरूरत है।
हमारे देश की प्रतिक्रिया तथा नई प्रौद्योगिकियों के विकास तथा समग्र ऊर्जा ढांचे के पुन:निर्धारण के लिए अपेक्षित समय में बहुत सावधानी से सामंजस्य बिठाना होगा।
भारत में, और पूरे विश्व में, इसके लिए समुचित प्रयास, दक्षतापूर्ण योजना-निर्माण तथा बड़े पैमाने पर निवेश की जरूरत होगी।
वर्ष 1997-98 के दौरान, भारत सरकार ने जो नवीन एक्सप्लोरेशन लाइसेंसिंग पॉलिसी शुरू की थी, उसके तहत 14 बिलियन अमरीकी डालर से अधिक का निवेश प्राप्त हुआ तथा परिणामस्वरूप हमें 87 स्थानों पर तेल एवं गैस का पता लगा।
नवीन एक्सप्लोरेशन लाइसेंसिंग पॉलिसी में निवेश का अनुकूल माहौल, वित्तीय स्थिरता, कानून व्यवस्था की पारदर्शिता, संविदा का स्थायित्व, नीतियों के कारण कम से कम अनिश्चितता तथा मजबूत कानूनी तथा विनियामक ढांचा, जैसे सभी तत्त्व मौजूद हैं।
भारत में शोधन सेक्टर में भी मूक क्रांति देखी गई।
धीरे-धीरे, भारत एक महत्त्वपूर्ण निर्यात केन्द्र के रूप में विकसित हो गया है।
215 मिलियन मीट्रिक टन प्रतिवर्ष की शोधन क्षमता के साथ, पैट्रोलियम उत्पादों का निर्यात अब 60 मिलियन टन से ऊपर हो गया है तथा इससे लगभग 60 बिलियन अमीरकी डॉलर की आय प्राप्त होती है।
यह भारत से सामान निर्यात का एक सबसे बड़ा हिस्सा बन गया है।
इससे हमारे शहरों की वायु गुणवत्ता में सुधार पर अच्छा प्रभाव पड़ा है।
प्रदूषण कम करने तथा पर्यावरण में सुधार लाने की दिशा में तेल उद्योग द्वारा उठाया गया एक अन्य महत्त्वपूर्ण कदम है, पैट्रोलियम उत्पादों के स्थान पर प्राकृतिक गैस का प्रयोग।
31 मार्च 2012 की स्थिति के अनुसार 776 सीएनजी स्टेशन, देश के दस राज्यों के लगभग 1.7 मिलियन वाहनों को सीएनजी उपलब्ध करा रहे हैं।
दिल्ली का प्राय: पूरा सार्वजनिक परिवहन फिलहाल सीएनजी से चल रहा है।
इसके अलावा, तेल कंपनियां लगभग 1.9 मिलियन घरों को प्राकृतिक गैस उपलब्ध करा रही हैं।
सरकार द्वारा इस बात पर विचार किया जा रहा है कि जो प्रोत्साहन तेल की खोज के लिए दिए जाते हैं, उसी प्रकार के प्रोत्साहन हर तरह के प्राकृतिक गैस की खोज तथा उसके दोहन के लिए दिए जाएं।
भारत सरकार इस समय उन कंपनियों को भी पूरा सहयोग दे रही है जो विदेशों में तेल एवं गैस परिसंपत्तियों की अधिप्राप्ति कर रहे हैं और एलएनजी का आयात कर रहे हैं।
पैट्रोलियम पदार्थों के बढ़ते मूल्यों के मौजूदा अंतरराष्ट्रीय माहौल में, विश्व में मौजूद मूल्यों से हमारे मूल्यों की बेहतर समानता उपभोक्ता तथा निवेशक दोनों के हित में है।
भारत सरकार इस समानता को प्राप्त करने के लिए एक समयबद्ध कार्यक्रम अपनाने के लिए कटिबद्ध है।
मैं अपेक्षा करता हूं कि यह उद्योग सरकार के इन उद्देश्यों को पूरा करने में सहयोग देगा।
इस सच्चाई को और अच्छी तरह से समझना होगा कि अधिक सतत् भविष्य के लिए हमारे समाज को ऊर्जा की अपनी खपत तथा लागत तथा उपलब्धता के बीच बेहतर संतुलन बनाना होगा।
ऊर्जा सुरक्षा के लिए परस्पर निर्भरता अनिवार्य है।
एशिया में प्रमुख उपभोक्ताओं, विशेषकर भारत और चीन के उभरने से, विश्व ऊर्जा समीकरण बुनियादी तौर पर बदल चुके हैं।
वास्तव में, आज की विजेता वे कंपनियां हैं जिन्होंने उभरती हुई नई प्रौद्योगिकियों पर पकड़ बना ली है।
विश्वविद्यालयों को संयुक्त रूप से धन उपलब्ध कराकर किए जा रहे अनुसंधानों द्वारा बहुत से उद्योग समाधान उपलब्ध करवाए जा रहे हैं।
नवीन और नवीकरणीय ऊर्जा मंत्रालय तथा विज्ञान और प्रौद्योगिकी विभाग, भारत सरकार अकादमिक संस्थानों और उद्योग भागीदारों द्वारा शुरू की गई अनुसंधान एवं विकास परियोजनाओं में सक्रिय सहयोग कर रहे हैं।
हमें दूसरे देशों के साथ, खासकर उनके साथ, जो तेल एवं गैस सेक्टर में कार्य कर रहे हैं, मिलकर काम करने के प्रयास करने होंगे।
मैं पैट्रोटेक-2012 के प्रतिभागियों को सुझाव देना चाहूंगा कि वे इस तरह के, साझा रुचियों वाले मुद्दों पर विचार के लिए तेल एवं गैस कंपनियों की एक एसोसिएशन पर विचार करें।
स्वस्थ एवं व्यवहार्य हाइड्रोकार्बन सेक्टर से हमारी विकास यात्रा में सहायता मिल सकती है।
पैट्रोटेक जैसे सम्मेलन, प्रबंधकों एवं प्रौद्योगिकियों सहित, हमारे पेशेवरों को विश्व स्तर पर हो रही अद्यतन प्रगति से अवगत कराने में सहायता प्रदान करते हैं।
भारतीय हाइड्रोकार्बन क्षेत्र को दायित्वपूर्ण ढंग से अधिक स्वच्छ, पहले से अधिक विश्वसनीय तथा पहले से अधिक किफायती ऊर्जा प्रदान करने के लिए तैयार रहना चाहिए।
मुझे उम्मीद है कि आपके सम्मेलन में हुए विचार-विमर्शों से, भारत में एक सक्रिय ऊर्जा सेक्टर के निर्माण में योगदान मिलेगा जो कि विकास और समृद्धि का आधार हो सकता है।
मैं इस सम्मेलन की सफलता की कामना करता हूं।
इन्हीं शब्दों के साथ, मैं पैट्रोटेक-2012 के शुभारंभ की घोषणा करता हूं।
इस अवसर पर, मैं इस क्षेत्र के गौरवपूर्ण इतिहास को याद करना चाहता हूं।
जैसे-जैसे मैं उन महान पुरुषों एवं महिलाओं का स्मरण करता हूं जो इस क्षेत्र में कार्यरत रहे हैं, तो मैं खुद को बहुत छोटा महसूस करने लगता हूं।
यह वह भूमि है जिसने वाल्मीकि, व्यास, तुलसीदास, सूरदास तथा भृगु जैसे रचनाकारों को प्रेरित किया और उन्होंने अपने विचारों को यहीं अभिव्यक्ति दी।
विशिष्ट अतिथिगण एवं प्यारे विद्यार्थियो,
मैं इसे अपना सौभाग्य समझता हूं कि मुझे इस प्रख्यात विश्वविद्यालय के आठवें दीक्षांत समारोह में भाग लेने का अवसर मिला है।
किंग जॉर्ज आयुर्विज्ञान विश्वविद्यालय ने, जो अब तक 100 वर्ष से अधिक पुराना हो चुका है, न केवल भारत में बल्कि विश्व भर में चिकित्सा सेवा, शिक्षण तथा अनुसंधान के क्षेत्र में नाम कमाया है।
मैं जब भी अपने देश के युवाओं से मिलता हूं तो मैं सदैव बहुत उत्साहित तथा ऊर्जावान महसूस करता हूं क्योंकि मेरा यह विश्वास और भी मजबूत हो जाता है कि भारत का भािवष्य सुरक्षित हाथों में है।
आप सभी, जो आज उपाधियां तथा पुरस्कार प्राप्त कर रहे हैं, हमारे देश के सबसे अच्छे और प्रतिभाशाली लोग हैं।
आज का दीक्षांत समारोह आपके जीवन के एक चरण का अंत है परंतु इससे कहीं अधिक यह एक ऐसे दूसरे चरण की शुरुआत है जहां आप न केवल अपने पेशेवर उत्कृष्टता के क्षेत्र में अपने लिए स्थान बनाएंगे बल्कि फिर से उत्थान की ओर अग्रसर भारत की उम्मीदों, आकांक्षाओं तथा स्वप्नों के भी वाहक होंगे।
भारत ने, आजादी के बाद बहुत तरक्की की है।
कृषि, उद्योग, व्यापार, रक्षा, अंतरिक्ष तथा परमाणु ऊर्जा के क्षेत्र में हमारी उपलब्धियां विशिष्ट हैं।
दुनिया भर में हमें अपने प्रतिभाशाली वैज्ञानिकों, चिकित्सिकों तथा सूचना प्रौद्योगिकी पेशेवरों के लिए जाना जाता है।
हमारी, तेजी से प्रगतिशील अर्थव्यवस्था तथा राज्य की लोकतांत्रिक संस्थाओं के साथ, जो कि समय की कसौटी पर खरे उतरे हैं, हम एक अग्रणी आर्थिक शक्ति बनने की दिशा में अग्रसर हैं।
परंतु इससे पहले कि हम यह दावा सही मायने में कर सकें कि हम अपने लोगों के जीवन स्तर में सुधार लाने में कामयाब हुए हैं, हमें बहुत सी चुनौतियों का सामना करना है तथा बहुत सी लड़ाइयों पर विजय प्राप्त करनी है।
सभी के लिए स्वास्थ्य सेवा एक ऐसी ही चुनौती है और इसलिए सरकार की सर्वोच्च प्राथमिकता है।
ग्यारहवीं योजना से यह पता चलता है कि यद्यपि भारत में स्वास्थ्य पर व्यय, सकल घरेलू उत्पाद का लगभग 5 प्रतिशत था परंतु स्वास्थ्य सेवाओं की निजी, विशेषकर परिवार के अपने जेब से खर्च पर निर्भरता बहुत अधिक थी और यह अनुपात बहुत असंतुलित था।
इससे स्वास्थ्य सेवा प्रणाली में एक विषम असंतुलन का पता चलता है जो कि सरकारी क्षेत्र द्वारा बुनियादी स्वास्थ्य सेवा उपलब्ध कराने में खामी के कारण पैदा होता है।
वर्ष 2005 में शुरू किए गए राष्ट्रीय ग्रामीण स्वास्थ्य मिशन में ग्रामीण क्षेत्रों में स्वास्थ्य अवसंरचना को मजबूत करने का लक्ष्य रखा गया था।
उपलब्ध आंकड़ों के अनुसार, ग्यारहवीं योजना अवधि के अंत तक सार्वजनिक स्वास्थ्य पर खर्च सकल घरेलू उत्पाद के 1.4 प्रतिशत तक पहुंचने की उम्मीद है।
हम चाहते हैं कि बारहवीं योजना अवधि के अंत तक सार्वजनिक स्वास्थ्य पर व्यय बढ़ाकर सकल घरेलू उत्पाद के 2.5 प्रतिशत तक कर दिया जाए।
स्वास्थ्य सेवाओं में, खासकर ग्रामीण क्षेत्रों में अपर्याप्तता का कारण भौतिक अवसरंचना की कमी और मानव संसाधन की कमी दोनों ही हैं।
भारत में प्रति 1000 व्यक्तियों पर केवल 0.6 चिकित्सक हैं तथा नर्सें और मिडवाइफ प्रति हजार व्यक्तियों पर केवल 1.30 हैं जो दोनों मिलाकर प्रति 1000 व्यक्तियों पर 1.9 स्वास्थ्य कर्मी बैठता है और इससे पता चलता है कि हमारे यहां स्वास्थ्य कर्मियों की अत्यधिक कमी है।
इसके अलावा, स्वास्थ्य कर्मियों के असमान वितरण के कारण ग्रामीण, जनजातीय तथा पहाड़ी क्षेत्रों की सुविधाहीन जनता को यह सुविधा ठीक तरह से नहीं मिल पाती।
अत: हमें यह सुनिश्चित करना होगा कि चिकित्सकों, नर्सों तथा पैरामेडिकल कार्मिकों को शिक्षित करने वाले संस्थानों में बड़े पैमाने पर बढ़ोतरी की जाए।
आयुष को एकीकृत करके परंपरागत चिकित्सा प्रदाताओं की क्षमता में वृद्धि का जो प्रयास चल रहा है उसे सशक्त करने की जरूरत है।
अच्छी परंपरागत स्वास्थ्य पद्धतियां तथा स्थानीय उपचारों को भी प्रोत्साहित करने की जरूरत है।
केंद्र सरकार भी राज्य सरकारों को सरकारी आयुर्विज्ञान विश्वविद्यालयों के उच्चीकरण के लिए वित्तीय सहायता प्रदान कर रही है ताकि वे स्नातकोत्तर स्तर के और प्रशिक्षणार्थियों को प्रवेश दे सकें और नए स्नातकोत्तर विभाग खोल सकें।
दूरवर्ती शिक्षा और ग्रामीण क्षेत्रों में विस्तार सेवा को प्रोत्साहन देकर उसे लोकप्रिय बनाया जाना चाहिए।
गैर-सरकारी संगठनों तथा निजी क्षेत्र के उद्यमियों को भी हम क्षेत्र में उत्तरदायित्व लेने तथा अपना योगदान देने के लिए अपने सहयोग को बढ़ाना होगा।
अपनी बड़ी भारी जनसंख्या के लिए मौजूदा तथा नई-नई स्वास्थ्य समस्याओं से निपटने के लिए कारगर एवं सतत् उपाय तलाशने की भी जरूरत है।
इसके लिए रोकथाम, उपचार तथा पुनर्वास के क्षेत्र में नवान्वेषणों की जरूरत होगी।
अपनी जनता, खासकर निर्धनों के स्वास्थ्य में सुधार के लिए विज्ञान एवं प्रौद्योगिकी की सीमाओं में विस्तार करना होगा।
स्वास्थ्य तथा स्वास्थ्य सेवा प्रदान करने के क्षेत्र में प्रगति के केंद्र में लोगों को रखा जाना चाहिए।
देश के स्वास्थ्य सेक्टर में जो नई चुनौतियां हैं, वे इस संस्थान के लिए, राष्ट्र निर्माण में योगदान देने के भी अवसर हैं।
इस संस्थान की उत्कृष्टता का लाभ केवल लखनऊ को ही नहीं मिलना चाहिए परंतु उसे राज्य भर के उन सभी लाखों लोगों तक पहुंचना चाहिए जो कि गुणवत्तापूर्ण स्वास्थ्य सेवा की समतापूर्ण प्राप्ति के लिए प्रयासरत् हैं।
मैं इन्हीं विचारों को आपके बीच छोड़ते हुए सभी विद्यार्थियों और पुरस्कार प्राप्तकर्ताओं को उनके उज्ज्वल भविष्य के लिए शुभकामनाएं देता हूं।
धन्यवाद,
जय हिंद।
देवियो और सज्जनो,
यह सुन्दर भवन उस पावन भूमि पर स्थित है जिस पर औपनिवेशिक ताकतों को चुनौती देने वाली महारानी कित्तूर चेन्नम्मा ने शासन किया था।
लोकमान्य बाल गंगाधर तिलक ने 1916 में, बेलगाम से होम रूल लीग की शुरुआत की थी।
कांग्रेस सत्र से प्रेरित होकर बेलगाम के लोगों ने स्वतंत्रता आंदोलन में सक्रिय भाग लिया था।
मैं समझता हूं कि बेलगाम को पहले वेणु ग्राम (बांसुरी गांव) के रूप में जाना जाता था।
आज यह क्षेत्र राज्य का चीनी का भंडार है।
इसने कर्नाटक के इतिहास, शिक्षा, साहित्य, संस्कृति और अर्थव्यवस्था में अपार योगदान दिया है।
अपने नाम के ही अनुरूप, बेलगाम संगीत, विशेषकर हिन्दुस्तानी संगीत, के लिए विख्यात है।
कुमार गंधर्व, मल्लिकार्जुन मंसूर, गंगूबाई हंगल और भीमसेन जोशी जैसी हस्तियां इसी क्षेत्र से आईं और उन्होंने भारतीय शास्त्रीय संगीत को नई ऊंचाई प्रदान की।
भारतीय राष्ट्रीय कांग्रेस के बेलगाम सत्र में गंगूबाई हंगल ने एक कन्नड़ गीत गाया था।
12वीं शताब्दी के विचारक, समाज सुधारक, संत और आध्यात्मिक गुरु बसवेश्वर राज्य के इसी भाग में रहते थे और उन्होंने कर्नाटक व आसपास के क्षेत्रों में भारी सामाजिक परिवर्तन का सूत्रपात किया।
यह सुवर्ण सौध एक गौरवपूर्ण और महान परंपरा की उत्तराधिकारी है।
देश के शेष हिस्सों से बहुत पहले ही, पूर्व मैसूर में लोकतांत्रिक प्रणाली आरम्भ हो गई थी।
महाराज चमाराज वाडियार ने बहुत पहले 1881 में मैसूर प्रतिनिधि सभा की स्थापना की और उनके पुत्र महाराज कृष्णराज वाडियर ने 1907 में विधान परिषद की स्थापना की थी।
पूर्व मैसूर भारत के उन शुरुआती रियासतों में से था जिसने प्रशासन प्रक्रिया में जन प्रतिनिधियों को शामिल करने के लिए लोकतांत्रिक संस्थाओं का निर्माण करना आरंभ किया था।
इस प्रतिनिधि सभा में अनेक परिवर्तन आए और यह एक ऐसी परिपक्व विधान मंडल के रूप में विकसित हुई जिसे आज हम कर्नाटक विधानसभा और कर्नाटक विधान परिषद जैसे दो सदनों के रूप में देख रहे हैं।
मुझे उम्मीद है कि राज्य के उत्तरी जिले, अब शासन व्यवस्था के और अधिक निकट हो पाएंगे और इससे सामाजिक, आर्थिक आर शैक्षिक असंतुलन दूर करके, राज्य का संतुलित विकास और प्रगति सुनिश्चित होगी।
धन्यवाद,
जय हिंद!
कर्नाटक विधानमंडल के इस प्रतिष्ठित निकाय को संबोधित करना मेरे लिए एक सम्मान और सौभाग्य है।
मैसूर के पूर्व शासकों ने काफी पहले 1881 में ही प्रतिनिधि सभा की शुरुआत कर दी थी।
मैसूर के महाराजा परोपकार और जन-कल्याण कार्यों के लिए प्रसिद्ध थे।
वर्तमान विधान सभा और विधान परिषद प्रतिनिधि सभा की परम्परा की वाहक हैं।
कर्नाटक विधानमंडल ने विभिन्न प्रगतिशील कानून बनाकर उच्च मानदण्डों की एक परंपरा स्थापित की है।
इसी महान निकाय को श्रेय जाता है कि इसके द्वारा लागू किए गए भूमि सुधार अधिनियम, व्यक्ति द्वारा मैला साफ करने की प्रथा की समाप्ति, पिछड़े वर्गों को शिक्षा और रोजगार में आरक्षण आदि जैसे कानून की बहुत से राज्यों और राष्ट्रीय सरकार द्वारा सराहना और अनुकरण किया गया है।
निर्वाचित संसद और विधानमंडल किसी भी सच्चे लोकतंत्र के सबसे प्रमुख घटक होते हैं।
हमारी राजनीतिक प्रणाली में विधायक जन प्रतिनिधि होते हैं।
उन्हें कानून बनाने, शासन और जनहित के मुद्दों पर विचार-विमर्श करने, जनता की आवाज के रूप में कार्य करने तथा वैधानिक मंच के माध्यम से उनकी शिकायतों का समाधान करने का दायित्व सौंपा गया है।
लोगों की आकांक्षाओं और हितों के अनुसार सरकार के कार्यों को सुनिश्चित करने की जिम्मेदारी निर्वाचित प्रतिनिधियों की होती है।
उनके कर्त्तव्य के प्रभावी निर्वहन के माध्यम से ही विधिक शासन हमारे समाज की सजीव वास्तविकता बन जाता है।
विधायकों को सदैव याद रखना चाहिए कि उन्हें लोगों के न्यासी के रूप में कार्य करना है और उन्हें अच्छे आचरण और जिम्मेदारीपूर्ण व्यवहार का आदर्श मॉडल बनना चाहिए।
भारत के संविधान के भाग-VI, अध्याय 3 के अनुच्छेद 168 से 177 का संबंध राज्य विधानमंडलों को संचालित करने वाले सामान्य प्रावधानों से है।
राज्य विधानमंडलों के स्वरूप और कामकाज में कुछ एकरूपता होती है लेकिन बड़े और छोटे राज्यों के बीच अन्तर पाया जाता है।
आरम्भ में, कुछ बड़े राज्यों में द्विसदनीय विधानमंडल थे जिसमें विधान सभा और विधान परिषद शामिल हैं परंतु बाद में पश्चिम बंगाल जैसे कुछ राज्यों ने एक सदनीय विधानमंडल को अपनाया।
आंध्र प्रदेश में शुरू में द्विसदन थे परंतु अस्सी के दशक के मध्य में, यहां एक सदनीय विधानमंडल हो गया और अभी हाल ही में दोबारा वहां वापस द्विसदनीय विधानमंडल हो गया।
कर्नाटक में आरम्भ से ही विधानमंडल द्विसदनीय है।
वास्तव में, महाराजाओं के समय से ही कर्नाटक में विधानसभा और विधान परिषद दोनों हैं।
वर्तमान में, महाराष्ट्र, आंध्र प्रदेश, बिहार, कर्नाटक, उत्तर प्रदेश तथा जम्मू और कश्मीर में द्विसदनीय विधानमंडल हैं।
राज्य विधानमंडल का प्रमुख दायित्व राज्य के सुशासन और प्रशासन के लिए आवश्यक कानून बनाना है।
सातवीं अनुसूची की सूची-2 में राज्य प्रशासन और विधान की 66 मद शामिल हैं।
वर्तमान में, शासन एवं विधान दोनों में प्रशासन की बढ़ती पेचीदगी के कारण, विधायकों को कानून पारित करने के दौरान सावधानी बरतनी चाहिए।
इसमें समिति स्तर और सदन में चर्चा दोनों के दौरान काफी समय लगता है।
आजकल जो प्रवृति दिखाई देती है और जो लोकतंत्र के लिए सही नहीं है, वह यह है कि विधायकों द्वारा कानून निर्माण के लिए दिया जाने वाला समय धीरे-धीरे कम होता जा रहा है।
विधायकों को सदैव याद रखना चाहिए कि जन प्रतिनिधि और जनहित संरक्षक के रूप में उन्हें विधान, धन और वित्त संबंधी मामलों में अत्यंत सतर्क रहना होगा।
विशेषकर विधान सभाओं के निर्वाचित जन प्रतिनिधियों का धन और वित्त पर पूर्ण नियंत्रण होता है।
विधानमंडल के अनुमोदन के बिना कार्यपालिका द्वारा कोई व्यय नहीं किया जा सकता, विधानमंडल द्वारा पारित कानून के बिना कोई कर नहीं लगाया जा सकता तथा विधानमंडल के अनुमोदन के बिना राज्य के समेकित कोष में से कोई धनराशि नहीं निकाली जा सकती।
विधानमंडल बजट और अन्य धन विधेयकों के माध्यम से इस शक्ति का प्रयोग करता है।
विधानमंडल, विशेषकर विधान सभा इस लिहाज से कार्यपालिका की स्वामी है कि मंत्रिपरिषद सहित मुख्य मंत्री सामूहिक रूप से और पृथक रूप से विधानसभा के प्रति उत्तरदायी होता है।
राज्य विधानसभा में साधारण बहुमत द्वारा अविश्वास प्रस्ताव पारित करके कार्यपालिका को किसी भी समय पद्च्युत किया जा सकता है।
शासन के बहुत से दस्तावेज विधानमंडल द्वारा पारित उपयुक्त कानूनों के द्वारा कार्यान्वित किए जाते हैं।
इसलिए कार्यपालिका विधानमंडल पर पूरी तरह निर्भर है।
हमारे लोकतांत्रिक कामकाज को सुचारू बनाए रखने के लिए विधानमंडल को संविधान द्वारा सौंपे गए इस बृहत कार्य के प्रति जिम्मेदार और जागरूक होना चाहिए।
इस दायित्व को निभाने के लिए, विधानमंडल को जल्दी-जल्दी अधिवेशन बुलाने चाहिए।
समितियों के माध्यम से किया गया कोई भी कार्य उसी स्तर पर किया जाना चाहिए और विधानमंडल का मुख्य कामकाज नियमित अधिवेशनों के द्वारा निपटाया जाना चाहिए।
इसलिए, विधानमंडल का अधिवेशन और शीघ्र होने चाहिए और वर्ष में कम से कम 20 से 25 सप्ताह के लिए अधिवेशन बुलाए जाने चाहिए।
वर्तमान प्रवृत्ति को देखते हुए, यह, एक दुखद स्थिति है कि सत्र के कम दिनों के कारण विधायी निकायों का वैध कामकाज खतरे में पड़ जाता है।
आजकल एक और दिखाई देने वाली खराब प्रवृत्ति सदन की कार्यवाई में निरंतर व्यवधान है।
ऐसे मौके भी आ सकते हैं जब सदन का सामान्य कामकाज उस महत्त्वपूर्ण मुद्दे के कारण निलम्बित कर दिया जाए जिस पर अधिसंख्य सदस्य चिंताग्रस्त हों।
परंतु ऐसे अवसर बहुत कम और कभी-कभार होने चाहिए।
प्रत्येक विधानमंडल की कार्यप्रणाली के नियमों में, सदन के मंच पर उपयुक्त तरीके से आवश्यक जनहित के मुद्दे उठाने के पर्याप्त प्रावधान होते हैं।
सदस्य अपनी रुचि के मुद्दे उठाने के लिए उन प्रावधानों का प्रयोग कर सकते हैं परंतु बार-बार स्थगन द्वारा कार्रवाई में रुकावट को सही नहीं ठहराया जा सकता।
संसदीय व्यवस्था के प्रभावी कामकाज का प्रमुख सिद्धांत है, बहुमत शासन करता है तथा अल्पमत विरोध और संभव हुआ तो सरकार भी गिरा सकता है।
परंतु यह कार्य विधानमंडल द्वारा निर्मित नियमों के दायरे के अंतर्गत होना चाहिए।
व्यवधान को कारगर संसदीय प्रक्रिया के रूप में अनुमति नहीं दी जानी चाहिए।
हमारे शासन तंत्र को नागरिक सम्मत, तीव्र और जवाबदेह होना चाहिए।
ऐसा दीर्घकालिक नियोजन यह सुनिश्चित करने के लिए जरूरी है कि राज्य निरंतर प्रगति करे और वह भावी चुनौतियों से निपटने के लिए पूरी तरह तैयार रहे।
ई-शासन, पंचायती राज संस्थाओं के सशक्तीकरण तथा ग्रामीण विकास के क्षेत्रों में कर्नाटक की उन्नति की राष्ट्रीय स्तर पर सराहना हुई है।
यह ऐसा राज्य है जहां बौद्धिक योग्यता समृद्ध सांस्कृतिक विरासत के साथ विद्यमान है।
भारतीय विज्ञान संस्थान, इसरो, रक्षा अनुसंधान और विकास संस्थान, हिन्दुस्तान एयरोनॉटिक्स लिमिटेड, वैज्ञानिक और औद्योगिक अनुसंधान परिषद प्रयोगशालाएं, भारतीय सूचना प्रौद्योगिकी संस्थान तथा अनेक वैज्ञानिक, स्वास्थ्य और शैक्षिक संस्थान जैसे उच्च शिक्षण एवं अनुसंधान संस्थानों ने वर्षों के दौरान प्रतिभावान और कुशल जनशक्ति का भण्डार तैयार किया।
सर एस विश्वेसरैया के समय से ही कर्नाटक का एक सुदृढ़ औद्योगिक आधार रहा है।
आज इसे पूरे विश्व में भारत के सक्रिय सूचना प्रौद्योगिकी उद्योग के केन्द्र के रूप में जाना जाता है।
कर्नाटक के लोगों ने स्वयं को उत्कृष्ट उद्यमियों के रूप में साबित किया है तथा पूरे देश और विश्व की सर्वोत्तम प्रतिभा को भी राज्य की ओर आकर्षित किया है।
कर्नाटक राज्य में महत्त्वपूर्ण प्राकृतिक और मानव संसाधन विद्यमान हैं।
इसलिए राज्य के नेतृत्व पर यह सुनिश्चित करने का दायित्व आ जाता है कि इसकी पूर्ण क्षमता का उपयोग किया जाए।
राज्य के सभी भागीदारों को एक दीर्घकालिक संकल्पना के बारे में एक सर्वसम्मति तैयार करनी चाहिए और उपयुक्त कार्यनीतियों के द्वारा इसे मजबूती प्रदान करनी चाहिए ताकि इसके लोगों के विकास के सपने साकार हो सकें।
एक जीवंत और समृद्ध कर्नाटक एक लक्ष्य है जिसे शीघ्र ही पूरा किया जा सकता है और अन्य किसी संस्था से अधिक विधानमंडल ही इस उद्देश्य की दिशा में तीव्र प्रगति सुनिश्चित कर सकता है।
यदि सभी एकजुट हो जाएं और लोगों के प्रति अपने कर्तव्य एवं दायित्व निभाएं तथा एक शांतिपूर्ण और समृद्ध कर्नाटक के निर्माण कार्य में शामिल हो जाएं तो इस राज्य के विकास की राह कोई रुकावट नहीं आ सकती।
मैं समझता हूं कि कन्नड़ में, सभी क्षेत्रीय भाषाओं में सबसे अधिक विद्वानों ने पुरस्कार प्राप्त किया है तथा यह संख्या हिंदी के बाद दूसरे स्थान पर है।
यह उपलब्धि कन्नड़ साहित्यिक बिरादरी के सभी सदस्यों तथा भारत और पूरी दुनिया में रहने वाले कन्नड़ भाषियों के लिए गर्व और प्रसन्नता का विषय होना चाहिए।
डॉ. चंद्रशेखर काम्बर अब उन महान कन्नड़ लेखकों की श्रेणी में शामिल हो गए हैं, जिनमें कुवेम्पु, डी.आर. बेंद्रे, के. शिवराम कारंथ, मस्ति वेंकटेश अयंगर, वी.के. गोकाक, यू.आर. अनंतमूर्ति तथा गिरीश कर्नाड जैसे लेखक शामिल हैं, जिन्हें यह पुरस्कार पहले मिल चुका है।
ये सभी लेखक तथा उनकी कृतियां कन्नड़ साहित्य की समृद्धि का जीवंत प्रतीक हैं।
डॉ. चंद्रशेखर काम्बर केवल कर्नाटक में ही नहीं वरन् पूरे भारत में एक सुप्रसिद्ध शख्सियत हैं।
इसके बाद उन्होंने न केवल शिकागो तथा बेंगलूरू विश्वविद्यालय में अध्यापन किया बल्कि दो बार हम्पी में कन्नड़ विश्वविद्यालय के कुलपति भी रहे।
डॉ. काम्बर ने अपनी साहित्यिक यात्रा के दौरान बहुत से पुरस्कार जीते हैं तथा उन्हें देश ने पदमश्री देकर सम्मानित किया है।
वे एक सुप्रसिद्ध कवि, नाटककार, लघु कहानी लेखक, उपन्यासकार, लोक-गीतकार तथा फिल्म-निर्देशक के रूप में जाने जाते हैं।
उन्होंने अपनी रचनाओं में ग्रामीण कर्नाटक की माटी की खुशबू को संजोए रखा है।
डॉ. काम्बर ने अपनी रचनाओं में परंपरा तथा आधुनिकता के बीच संघर्ष, अस्मिता, सामन्ती क्षय तथा उपनिवेशवाद जैसे विषयों पर रचनाओं के माध्यम से इन मुद्दों का चित्रण किया है।
उन्होंने अपनी सभी रचनाओं में दलितों के परिप्रेक्ष्य तथा विश्व-दृष्टि को प्रस्तुत किया है।
डॉ. काम्बर की बहुआयामी प्रतिभा इस बात से समझी जा सकती है कि उन्होंने अपनी रचनाओं के आधार पर कई फिल्में बनाई और उन्हें संगीत भी दिया।
उन्होंने राज्य तथा केंद्र सरकार के लिए भी कई वृत्तचित्रों का निर्माण किया।
थियेटर के क्षेत्र में उनकी महारत के कारण ही उन्हें राष्ट्रीय नाट्य विद्यालय तथा कर्नाटक नाटक अकादमी का अध्यक्ष पद प्राप्त हुआ।
मुझे यह जानकर खुशी हो रही है कि उनकी बहुत सी रचनाएं अंग्रेजी तथा हिंदी, मराठी, तेलुगु, तमिल, पंजाबी, मलयालम तथा राजस्थानी जैसी बहुत-सी भारतीय भाषाओं में अनूदित हुई हैं।
साहित्य अकादमी विभिन्न भारतीय भाषाओं के बीच अनुवाद को प्रोत्साहन देने का प्रशंसनीय कार्य कर रही है।
परंतु इतना ही काफी नहीं है।
राज्य सरकारों, लेखकों, अनुवादकों, साहित्य प्रेमियों तथा प्रकाशन उद्योग को मिलकर यह सुनिश्चित करना चाहिए कि हमारी आधुनिक एवं प्राचीन स्थानीय भाषाओं का साहित्य, भारत के सभी हिस्सों में उपलब्ध हो।
मुझे विश्वास है कि वे अपने विशाल अनुभव के बल पर इस विषय में प्रयासों को दिशा दे सकते हैं।
वर्ष 1961 में भारतीय ज्ञानपीठ, साहू जैन परिवार द्वारा स्थापित ट्रस्ट, द्वारा शुरू किए गए ज्ञानपीठ पुरस्कार, साहित्य अकादमी पुरस्कारों के साथ भारतीय साहित्य के लिए सबसे बड़े पुरस्कार हैं।
मैं इसके ट्रस्टियों को, पिछले पांच दशकों के दौरान इस प्रयास को जारी रखने तथा इसको और अधिक प्रभावशाली बनाने के लिए बधई तथा शुभकामनाएं देता हूं।
साहित्य केवल सरकार की ही सहायता से फल-फूल नहीं सकता।
समग्र समाज, परोपकारियों तथा निजी सेक्टर को भारतीय भाषाओं और साहित्य के खजाने को पोषित करने तथा उसको प्रोत्साहित करने के कार्य में भूमिका निभानी होगी, जो कि भारत की विरासत है।
हमें भारतीय भाषाओं में लेखन में उत्कृष्ट रचनाओं को सराहने, पोषित करने तथा प्रोत्साहन देने के लिए बहुत कुछ करना पड़ेगा।
भारतीय भाषाओं में जो सृजनात्मकता तथा प्रतिभा बड़े पैमाने पर मौजूद है, उसे बेहतर मंचों और अधिक प्रदर्शन की जरूरत है।
हमारी स्थानीय भाषाओं के भारतीय साहित्य को दुनिया के सामने लाने की जरूरत है।
अंग्रेजी में भारतीय रचनाओं ने पूरी दुनिया में हलचल मचाई है तथा सराहना पाई है।
यदि हम अपने स्थानीय साहित्य में सृजनात्मक कृतियों को दुनिया के सामने ला सकें तो हमें और भी अधिक प्रशंसा प्राप्त हो सकती है।
मैं डॉ. चंद्रशेखर काम्बर को बधाई देता हूं और विशाल पाठक वर्ग के हित के लिए उनकी सृजनात्मकता तथा योगदान के लिए उनके दीर्घ जीवन की कामना करता हूं।
मुझे, आज महालेखा परीक्षकों के 26वें सम्मेलन के उद्घाटन के अवसर पर आपके बीच आकर बहुत प्रसन्नता हो रही है।
राज्यों के महालेखा परीक्षक तथा केंद्र में उनके समकक्ष अधिकारी, ऐसे महत्त्वपूर्ण पदाधिकारी हैं जिन्हें सार्वजनिक वित्त की चौकसी का कार्य सौंपा गया है।
एक ज्ञान आधारित संगठन होने के नाते, यह जरूरी है कि विभाग द्वारा जिन प्रक्रियाओं को अपनाया जा रहा है उन्हें लगातार अद्यतन किया जाए तथा सभी पर समान रूप से और निष्पक्षता से लागू किया जाए।
नियंत्रक एवं महालेखा परीक्षक की संस्था, हमारे देश की शासन व्यवस्था तथा जवाबदेही ढांचे का एक महत्त्वपूर्ण भाग है।
इसकी मौजूदगी से, सार्वजनिक प्राधिकारियों द्वारा किए गए सार्वजनिक व्यय की संसद के प्रति जवाबदेही की जरूरत को बल मिलता है, जो कि इस देश की जनता की सर्वोच्च इच्छा का प्रतिनिधित्व करती है।
संसद जिन उपायों से यह जवाबदेही कार्यान्वित करती है, उनमें से एक नियंत्रक एवं महालेखा परीक्षक का कार्यालय है।
उसकी इस भूमिका को महत्त्व देते हुए हमारे संविधान निर्माताओं ने नियंत्रक एवं महालेखा परीक्षक को संवैधानिक दर्जा प्रदान किया।
नियंत्रक एवं महालेखा परीक्षक को संवैधानिक दायित्व देने से यह भी प्रदर्शित होता है कि हमने अपने सार्वजनिक जीवन में सत्यनिष्ठा और पारदर्शिता को महत्त्वपूर्ण स्थान दिया है।
हमारे देश के सभी सरकारी सेवक सबसे पहले जनता के प्रति जवाबदेह हैं।
हम जो भी निर्णय लेते हैं, उनके पीछे हमारी जनता के सशक्तीकरण तथा कल्याण का तर्क होना चाहिए।
यह किसी भी लोकतांत्रिक प्रणाली के लिए सबसे अनिवार्य है।
किसी भी राष्ट्र के जीवन में ऐसे भी क्षण आएंगे जब उसकी संस्थाएं दबाव में प्रतीत होंगी परंतु जब तक हमें अपने बुनियादी लोकतांत्रिक मूल्यों तथा अपनी जनता की सर्वोच्चता तथा अपनी संसदीय प्रक्रियाओं पर भरोसा है तब तक हम, हर उस संकट का सामना करने मंं सफल होंगे जो हमारे सामने आएगा।
नौवें दशक के दौरान, जिस समय हमने अपनी अर्थव्यवस्था को खोला था तब सरकार को ऐसे बहुत से दूरगामी महत्त्व वाले निर्णय लेने पड़े थे जिनके परिणाम अब सामने आ रहे हैं।
वित्तीय सेक्टर और सामाजिक सेक्टर के सुधारों से रातों-रात परिणाम नहीं निकलता और देश की आर्थिक और सामाजिक सेहत पर उसका पूरा प्रभाव काफी देर में दिखाई देता है।
इनमें से अधिकतर सुधारों पर जनता का धन तथा जनता के संसाधन लगते हैं।
पूरी दुनिया में इन सार्वजनिक संसाधनों के लिए, विभिन्न विपरीत मांगों में संतुलन रखते हुए इन संसाधनों का प्रयोग, सभी सेक्टरों के निर्णयकर्ताओं के लिए चुनौती होती है।
भारत जैसे देश में, इसके साथ ही, सरकारी प्रशासकों पर एक अन्य महत्त्वपूर्ण जिम्मेदारी है—शीघ्र से शीघ्र निर्धन तथा जरूरतमंद लोगों की हालत में तेजी से सुधार लाना।
जैसा कि मैंने देश के प्रथम नागरिक का पद ग्रहण करते हुए कहा था, सुविधाओं के छनकर नीचे तक पहुंचने के, विकास के सिद्धांतों का भारतीय संदर्भ में कारगर होना संभव नहीं है।
जब हम इष्टतम निर्णय प्रक्रिया की बात करते हैं तो हमें यह याद रखना होगा कि जनता के धन के उपयोग से लम्बी अवधि में जनता के जीवन स्तर में सुधार होना चाहिए।
पिछले छह दशकों के दौरान शासन व्यवस्था बहुत जटिल हो गई है।
सार्वजनिक व्यय कई गुना बढ़ गया है, नई-से-नई आपूर्ति प्रणालियों के बारे में सोचा गया है तथा उन्हें स्थापित किया गया है ताकि उसका लाभ लोगों तक पहुंच सके।
सरकार की गतिविधियों की संख्या में भी कई गुणा वृद्धि हुई है।
आजादी से पूर्व का प्रशासन उपनिवेशवादी था और वह मुख्यत: राजस्व संग्रह तथा कानून लागू करने के लिए जिम्मेदार था।
सरकारों ने फैक्ट्रियां, सड़कें, बंदरगाह तथा सार्वजनिक अवसंरचना खड़ी की।
उन्होंने स्वस्थ तथा शिक्षा जैसी सेवाएं सीधी प्रदान की।
पूरी तरह राजस्व प्राप्ति तथा कानून और व्यवस्था प्रधान प्रशासनिक व्यवस्था से, विकासात्मक प्रशासन की ओर बदलाव वास्तव में एक बड़ा परिवर्तन था।
एक बड़ा परिवर्तन आज हो रहा है।
हमने यह महसूस किया है कि सरकारें अकेले ही सब कुछ नहीं कर सकती।
खासकर, अवसंरचना के लिए धन की व्यवस्था के लिए, जरूरी धन की मात्रा को देखते हुए सार्वजनिक-निजी भागीदारी एक संस्थागत ढांचे के हिस्से के रूप में सामने आई है।
वे सरकार की इस स्वीकृति का प्रतीक हैं कि सरकार को, विस्तृत तथा सतत् विकास को सुनिश्चित करने के उद्देश्य से निजी सेक्टर से विभिन्न क्षेत्रों में सहयोग लेना होगा।
इससे फंड के उपयोग, व्यय, लेखा-जोखा तथा मूल्यांकन में बहुत जटिलताएं पैदा हुई हैं।
अपने देश के कोने-कोने में निर्धनों तथा जरूरतमंदों को सेवा उपलब्ध कराने के हमारे प्रयासों के तहत, हमें आपूर्ति के तेज-से-तेज चेनलों को विकसित करना पड़ा है।
ऐसे भी अवसर आए हैं जब प्रणाली पूरी तरह विकसित नहीं हो पाई, लेखा-जोखा की प्रक्रिया पूरी तरह शुरू नहीं हो पाई और जो स्थानीय कर्मचारी सरकारी धन का लेन-देन करते थे, वे अपने विभिन्न तरह के कार्यकलापों में पूरी तरह दक्ष नहीं थे।
परंतु यह एक वास्तविकता है जिसे हमें स्वीकार करना होगा और इस स्थिति को लगातार क्षमता निर्माण तथा मानवीय दक्षता में वृद्धि करके दूर करना होगा।
मुझे खुशी है कि पिछले कई वर्षों के दौरान नियंत्रक एवं महालेखा परीक्षक ने इस पर एक सकारात्मक रुख अपनाया है और उसने सरकारों और स्थानीय निकायों को वित्तीय प्रबंधन में दक्षताओं का विकास करने तथा उनमें सुधार के लिए सहायता देने में हिचकिचाहट नहीं दिखाई है।
आपके विभाग ने विभिन्न संगठनों के अपने अनुभवों से वित्तीय प्रबंधन में काफी विशेषज्ञता हासिल की है।
अत: यह उचित होगा कि इस विशेषज्ञता का पूरी तरह उपयोग हो।
मुझे उम्मीद है कि आप इस दिशा में अपने प्रयास जारी रखेंगे।
मुझे मालूम है कि सार्वजनिक लेखा परीक्षा, वित्तीय प्रशासन का केवल एक पहलू है।
ज्यादा जरूरी यह है कि हम सरकारी क्रियाकलापों के सभी क्षेत्रों में एक मजबूत आंतरिक नियंत्रण प्रणाली शुरू करें।
इस दिशा में कई महत्त्वपूर्ण कदम उठाए जा चुके हैं।
बहुत सी राज्य सरकारों ने अब सरकारों के अंदर ही पूर्ण आंतरिक लेखापरीक्षा विभागों की स्थापना कर ली है।
मुझे उम्मीद है कि यदि ये सिफारिशें सरकार द्वारा स्वीकार कर ली जाती हैं तो इससे आंतरिक लेखापरीक्षा, शासन व्यवस्था तथा आंतरिक नियंत्रण का कारगर साधन बन जाएगी और यह नियंत्रक एवं महालेखा परीक्षक के सहयोगी की तरह कार्य करेगी।
ये सभी पारदर्शिता तथा अच्छे वित्तीय प्रशासन की दिशा में महत्त्वपूर्ण कदम हैं।
अत: समता तथा न्याय, निष्पक्षता तथा पारदर्शिता, हमारी राजव्यवस्था की आधारशिला बनी हुई है।
भारत एक बार फिर से बदलाव के मुहाने पर खड़ा है।
हमने जो बदलाव का एजेंडा खुलकर अपनाया है, उसके लिए नवान्वेषण तथा कार्य निष्पादन की जरूरत है।
इसके लिए बहुत संसाधनों की जरूरत है परंतु इसके लिए सबसे जरूरी है इन संसाधनों का विवेकपूर्ण उपयोग ताकि हम इन संसाधनों से अधिकतम लाभ प्राप्त कर सकें।
सरकार में, हर संस्था को इन महत्त्वपूर्ण बदलावों के लिए स्वयं को फिर से तैयार करना होगा और इसमें सहयोग देने के लिए तैयार रहना होगा।
मुझे इस बात की खुशी है कि पिछले वर्षों के दौरान, नियंत्रक एवं महालेखा परीक्षक की लेखापरीक्षा, रुटीन अनुपालन लेखा परीक्षा से आगे बढ़कर अधिक बड़े परिप्रेक्ष्य में पहुंच गई है।
तथापि, मुझे यह बात जोर देकर कहनी है कि अपनी संगठनात्मक भूमिकाओं और सीमाओं को पुन: परिभाषित करते हुए सभी संवैधानिक प्राधिकारियों को नियंत्रण एवं संतुलन की उस बेहतरीन तथा समंजित प्रणाली का पालन करना चाहिए जो कि हमारी शासन व्यवस्था के ढांचे की आधारशिला है।
राज्य के किसी भी अंग के सीमा के विस्तार से, व्यवस्था में अनावश्यक रूप से असंगति पैदा होगी।
अत: यह जरूरी है कि सभी संवैधानिक प्राधिकारी अपनी-अपनी भूमिकाओं के बारे में आत्मचिंतन करें।
मुझे जानकारी है कि नियंत्रक एवं महालेखा परीक्षक ने, लेखापरीक्षा प्रक्रिया में नागरिक समाज संगठनों तथा लाभभोगियों को शामिल करने की पहल शुरू की है।
इससे लेखापरीक्षा प्रक्रिया में सुदृढ़ता आती है तथा ऐसी प्रतिक्रियाएं प्राप्त होती हैं जो कि प्रासंगिक तथा समयानुकूल होती हैं।
आपके पास सुप्रशिक्षित कर्मचारी हैं तथा बहुत बड़ा भौगोलिक क्षेत्र है।
हम सभी को उन अच्छी परिपाटियों के रिकार्ड से लाभ हो सकता है जो आपको सामाजिक कार्यक्रमों की लेखापरीक्षा के दौरान गांवों, विकास खंडों तथा जिलों में दिखाई देंगी, ताकि इन परिपाटियों का अन्य स्थान पर अपनाया जा सके।
लेखा परीक्षा रिपोर्टों से, मूलत: सरकार द्वारा चलाए जा रहे विभिन्न कार्यक्रमों पर प्रतिक्रिया प्राप्त होती है।
इसलिए इस प्रतिक्रिया की शैली तथा समय महत्त्वपूर्ण है।
केंद्र सरकार, राज्य सरकारों तथा जिला स्तर पर स्थानीय निकायों को भी धन निर्मुक्त करती है।
इस धन के उपयोग के बारे में केंद्र सरकार को केवल उपयोग प्रमाण पत्र की प्रणाली द्वारा ही जानकारी हो पाती है।
जब तक ये उपयोग प्रमाण पत्र प्राप्त होते हैं तब तक वह कार्यक्रम पूर्णत: कार्यान्वित हो चुका होता है।
इसलिए यह जरूरी है कि नियंत्रक एवं महालेखा परीक्षक की रिपोर्टें समय से प्रस्तुत की जाएं, जिससे कि यदि जरूरत हो तो इन कार्यक्रमों के कार्यान्वयन के बीच में उनमें सुधार लाया जा सके।
इन समितियों के माध्यम से, संसद तथा राज्य विधान सभाएं उन निगरानी कार्यों का संचालन करती हैं जिनकी उनसे अपेक्षा की जाती है।
ये संस्थाएं सदैव से द्विभागीय पद्धति से संचालित होती रही हैं तथा उन्होंने काफी हद तक पारदर्शिता तथा बेहतर शासन व्यवस्था के लिए सहयेग दिया है।
विधायिका की यह एक महत्त्वपूर्ण जिम्मेदारी है कि वह यह सुनिश्चित करें कि इस तरह की समितियां सक्रिय रहें तथा लेखापरीक्षा की सभी महत्त्वपूर्ण टिप्पणियों पर पूरी गंभीरता के साथ विचार किया जाए, जिसकी वे हकदार हैं।
मुझे यह उल्लेख करते हुए खुशी हो रही है कि नियंत्रक एवं महालेखा परीक्षक, भारत की एक सर्वोच्च लेखा परीक्षा संस्था के तौर पर, अंतरराष्ट्रीय लेखा परीक्षा में अग्रणी रही है।
लगभग दो दशकों तक संयुक्त राष्ट्र तथा अन्य एजेंसियों के लेखा परीक्षा बोर्ड का सदस्य होने के अलावा, आपने संयुक्त राष्ट्र तथा अन्य कई अंतरराष्ट्रीय संगठनों की भी लेखापरीक्षा की है।
आपने अपने ज्ञान, दक्षता तथा उच्च पेशेवराना क्षमता के लिए अंतरराष्ट्रीय समुदाय से बहुत सराहना पाई है।
मैं इस बात का उल्लेख करना चाहूंगा हूं कि नियंत्रक एवं महालेखा परीक्षक की इस विशिष्ट संस्था ने, जो कि 150 वर्षों पुरानी हो चुकी है, यह सुनिश्चित करने के लिए महत्त्वपूर्ण योगदान दिया है कि हमारी शासन व्यवस्था पारदर्शक तथा जवाबदेह रहे।
हमारी जनता के एक समृद्धशाली तथा समतापूर्ण भविष्य की दिशा में अपनी यात्रा में, मुझे इस संस्थान से बहुत अपेक्षाएं हैं।
देवियो और सज्जनो,
मुझे विश्वास है कि इन पुरस्कारों से अर्थव्यवस्था के इस महत्त्वपूर्ण सेक्टर में कार्यरत अन्य उद्यमियों को भी देश के आर्थिक विकास में और अधिक जोर-शोर से योगदान देने के लिए प्रोत्साहन मिलेगा।
मैं समझता हूं कि उद्यमियों के अलावा, निर्यात के विकास के लिए सहायक सेवाएं प्रदान करने वाली निर्यात कंपनियों, सार्वजनिक क्षेत्र के बैंकों तथा निर्यात संवर्धन परिषद को भी पुरस्कार प्रदान किए गए हैं।
मैं उन सबको भी बधाई देता हूं।
रोजगार प्रदान करने में इस सेक्टर द्वारा जो योगदान दिया जा रहा है, वह समतापूर्ण तथा समावेशी विकास की हमारी परिकल्पना के लिए अत्यंत महत्त्वपूर्ण है।
निर्यात सेक्टर इसलिए भी महत्त्वपूर्ण है क्योंकि यह भारत को विदेशी बाजारों में एक ऐसे स्रोत के रूप में प्रदर्शित कर सकता है जहां गुणवत्तायुक्त उत्पाद प्राप्त हो सकते हैं।
इसलिए निर्यातकों को यह ध्यान रखना होगा कि उनके उत्पादों को न केवल उनकी कंपनी अथवा उनके ब्रांडों से जाना जाए वरन् उससे महत्त्वपूर्ण यह है कि उनसे भारत की छवि उच्च गुणवत्ता वाले उत्पादों के स्रोत के रूप में उभरे।
इसलिए हमें मूल्य शृंखला की हर कड़ी में गुणवत्ता, जागरूकता, सेवा आपूर्ति में पेशेवराना नजरिया तथा अपने व्यापारिक साझीदारों के साथ व्यापार करते हुए पूरी तरह पारदर्शिता तथा ईमानदारी के मंत्रों का समावेश करना होगा।
विश्व के साथ देश का वित्तीय एकीकरण उसके व्यापारिक वैश्वीकरण के समान ही बहुत तेजी से हुआ है।
घरेलू बचत दर में काफी बढ़ोत्तरी होने के बावजूद, हमारी अर्थव्यवस्था की, विदेशी पूंजी के आगमन पर काफी निर्भरता रही है।
इसने दीर्घकालिक तथा जोखिम पूंजी की बढ़ती जरूरत को पूरा करने तथा भारतीय उद्योग के लिए प्रौद्योगिकी के लिए संसाधनों के अंतरसमंजन में योगदान दिया है।
भारत के निर्यातों की वार्षिक वृद्धि दर जो 1990 के दशक के दौरान 8.2 प्रतिशत थी, 2000-01 से 2008-09 की अवधि में बढ़कर 19.5 प्रतिशत तक पहुंच गई।
भारत का विश्व निर्यात में हिस्सा भी वर्ष 2000 में 0.7 प्रतिशत से बढ़कर वर्ष 2010 में 1.5 प्रतिशत तक पहुंच गया।
अग्रणी निर्यातकों की सूची में इसका नाम वर्ष 2000 में 31वें स्थान से ऊपर उठकर वर्ष 2010 में 20वें स्थान पर आ गया।
इस विविधिकरण से वर्ष 2008 के वैश्विक वित्तीय संकट के बाद की अवधि में निर्यात में वृद्धि की गति बनाए रखने में सहायता मिली, यद्यपि इस दौरान विकसित देशों में भारतीय निर्यात की मांग को नुकसान पहुंचा था।
वर्ष 2008-09 के दौरान निर्यात में 13.7 प्रतिशत की वृद्धि के बाद, वर्ष 2009-10 में यह वृद्धि नकारात्मक -3.5 प्रतिशत पर पहुंच गई और इसके बाद वर्ष 2010-11 और वर्ष 2011-12 में यह तेजी से बढ़कर क्रमश: 40 प्रतिशत और 21 प्रतिशत से अधिक तक पहुंच गई।
तथापि, इसके बढ़ते लचीलेपन के बावजूद, पिछले कुछ महीनों के अनुभव बताते हैं कि जैसे-जैसे भारत का वैश्वीकरण बढ़ता जा रहा है, वह विश्व में चल रही गतिविधियों से अछूता नहीं रह सकता।
इसके अलावा, बाहरी मांग में कमी के कारण वर्ष 2011 से निर्यात में विकास में काफी कमी आई है और वर्ष 2012 के कैलेंडर वर्ष के पहले छह महीनों में से तीन महीनों के दौरान निर्यात दर नकारात्मक हो गई।
विकसित अर्थव्यवस्थाओं में मांग के लौटने का इंतजार करते हुए भारत को अपनी व्यापार नीति का केंद्र, उभरते तथा विकासशील देशों में नए निर्यात बाजारों को बनाना होगा जहां मध्यकालिक नजरिए से विकास की संभावना विकसित देशों के मुकाबले कहीं बेहतर है।
विकास की वापसी के लिए तथा वित्तीय प्रणालियों में सुधार के लिए भारत इन प्रयासों में अंतरराष्ट्रीय समुदाय को नजदीक से सहयोग देता रहा है।
हमारी वित्तीय प्रणालियां मजबूत हंा तथा बाजार में काफी तरलता बढ़ाने के लिए कदम उठाए गए हैं।
निर्यात प्रोत्साहन तथा ऋण सुविधाओं की व्यवस्था के भी उपाय किए गए हैं।
मैं मानता हूं कि भारतीय निर्यातकों में विश्व के प्रतिस्पर्धात्मक परिवेश में कार्य कर सकने के लिए अपेक्षित प्रतिस्पर्धात्मकता तथा विविधिकरण मौजूद है।
मुझे भारतीय अर्थव्यवस्था की संभावनाओं पर भरोसा है जो कि विश्व की एक तेजी से बढ़ती अर्थव्यवस्था बनी हुई है तथा हमारा निर्यात सेक्टर विकास की इस कहानी का एक हिस्सा रहेगा।
इसके साथ ही, हमें उच्च निर्यात अपेक्षा वाले उत्पादों पर ध्यान केंद्रित करना चाहिए जिनका अभी विदेशी बाजारों में कम प्रचलन है।
इस संबंध में निर्यात संवर्धन परिषदों से सुझाव मांगे जा सकते हैं।
वैश्विक मंदी के इस माहौल में आपसी विचार-विमर्श तथा समन्वय खासकर जरूरी है।
मैं श्री आनंद शर्मा, वाणिज्य एवं उद्योग तथा कपड़ा मंत्री तथा उनके मंत्रालयों को हमारी अर्थव्यवस्था की निर्यात क्षमता के सतत् विकास के लिए, उनके निरंतर प्रयासों के लिए बधाई देता हूं।
मुझे विश्वास है कि निर्यात सेक्टर द्वारा हमारे देश के संतुलित आर्थिक तथा सामाजिक विकास के लिए सहयोग दिया जाना जारी रहेगा।
हम सभी को, भारत को और अधिक ऊंचाई की ओर ले जाने के लिए मिलजुलकर प्रयास करने होंगे।
नवान्वेषण तथा ऊर्जा के साथ, मिलजुलकर काम करने से हम एक महान देश बनने के अपने सामूहिक स्वप्न को साकार कर सकते हैं।
धन्यवाद।
इण्डिया कैम-2012 के उद्घाटन समारोह के लिए आज यहां उपस्थित होकर मुझे बहुत खुशी हो रही है।
इसी तरह यह सटीक ढंग से यह भी रेखांकित करता है कि यह प्रगति सतत् होनी चाहिए।
मुझे इस समारोह में भारत तथा विश्व के विभिन्न हिस्सों की उत्साहपूर्वक भागीदारी को देखकर बहुत खुशी हुई है।
आज, रसायन उद्योग में सततता पर पूरी दुनिया का ध्यान केन्द्रित हुआ है।
यह एक ऐसा अवसर है जब इस सेक्टर में कार्यरत सभी उद्यमियों को वैश्विक रुझानों के बारे में बताया जा सकता है, हरित रसायन पर विचारों का आदान-प्रदान किया जा सकता है तथा वे अपने उत्पाद तथा क्षमताओं का प्रदर्शन कर सकते हैं।
मुझे विश्वास है कि भारतीय प्रतिभागियों के पास एक-दूसरे के साथ आदान-प्रदान करने तथा प्रदर्शित करने के लिए बहुत सी महत्त्वपूर्ण उपलब्धियां हैं।
मुझे यह भी विश्वास है कि इस सम्मेलन में होने वाले विचार-विमर्श से विदेशी प्रतिनिधि-मंडलों को भारत में इस सेक्टर में उपलब्ध अवसरों की जानकारी हो पाएगी।
विशिष्ट अतिथिगण,
सही मायने में अर्थव्यवस्था के सभी सेक्टर अपने स्थायित्व के लिए रसायन सेक्टर से घनिष्ठ रूप से जुड़े हैं, चाहे वे उस पर सीधे निर्भर न हों।
इस सेक्टर द्वारा उन्हें बहुत सी कच्ची सामग्री तथा रसायनिक उत्पादों तथा उस पर आधारित तकनीकी संसाधनों के रूप में प्रमुख निवेश प्राप्त होते हैं।
रसायन उद्योग एक विविधतापूर्ण सेक्टर भी है।
इसी प्रकार पैट्रोकैमिकल तथा प्लास्टिक उद्योग भी विभिन्न सेक्टरों, जिसमें कृषि, बागवानी, स्वास्थ्य देखभाल तथा निर्माण उद्योग शामिल है, को महत्त्वपूर्ण सहयोग दे रहे हैं।
इसलिए, आज भारत में रसायन उद्योग का विकास उसकी प्रगति के लिए सबसे खास जरूरत है।
अन्य प्रमुख उपभोक्ता उद्योगों के समान यह उद्योग धीरे-धीरे एशिया में अपनी यूनिटें बढ़ा रहा है।
विश्व रसायन उद्योग में एशिया का हिस्सा 1999 से 2009 के बीच 31 प्रतिशत से बढ़कर 45 प्रतिशत हो गया है।
विश्व रसायन उद्योग में एशिया के बढ़ते हिस्से के साथ-साथ भारत विश्व भर की रसायन कंपनियों के लिए प्रमुख स्थान बनता जा रहा है।
यह आकलन है कि विश्व कैमिकल बाजार लगभग 3.4 ट्रिलियन अमरीकी डॉलर का है।
भारत का रसायन उद्योग फिलहाल 108 बिलियन अमरीकी डालर पर बताया जाता है, जो कि विश्व बाजार का लगभग 3 प्रतिशत है।
अत: हमारे नीति निर्माताओं और उद्योग के लिए यह अच्छा कारण है कि वे आगे बढ़कर इसके लिए एक दिशापत्र तैयार करें।
देश में प्रतिभाशाली कार्मिकों की मौजूदगी तथा मौजूदा समय में मांग का उपयोग न होने के चलते इस सेक्टर के तेजी से विकास को प्राथमिकता दी जानी चाहिए।
अनुसंधान इस सेक्टर के तेजी से विकास के लिए एक प्रमुख कारक होगा।
मुझे बताया गया है कि इस सेक्टर में फिलहाल अनुसंधान एव विकास पर कुल व्यवसाय का केवल 1-2 प्रतिशत व्यय हो रहा है।
इस पर ध्यान देने की जरूरत है।
यह उद्योग के समग्र तथा दीर्घकालीन हित में होगा कि अनुसंधान और विकास पर खर्च को बढ़ाकर उसे कुल व्यवसाय का लगभग 5 से 6 प्रतिशत तक कर दिया जाए।
लक्ष्य यह होना चाहिए कि ऐसे नए उत्पाद लाए जाएं जो कि अंतरराष्ट्रीय बाजार में प्रतिस्पर्धात्मक हों।
ऐसे प्रयास होने चाहिए कि प्रतिभा का विकास किया जाए और यह सुनिश्चित किया जाए कि दक्षता विकास कार्यक्रम उद्योग की प्रगति की जरूरत को पूरा कर पाएं।
विशिष्ट अतिथिगण,
हमारी राष्ट्रीय विनिर्माण नीति में यह परिकल्पना की गई है कि विनिर्माण के हिस्से को वर्ष 2025 तक 16 प्रतिशत के वर्तमान स्तर से बढ़ाकर सकल घरेलू उत्पाद के 25 प्रतिशत कर दिया जाए तथा वर्ष 2022 तक विनिर्माण सेक्टर द्वारा 100 मिलियन अतिरिक्त नौकरियां सृजित की जाएं।
रसायन उद्योग को इस प्रयास में बहुत महत्त्वपूर्ण भूमिका का निर्वाह करना है।
मैं समझता हूं कि राष्ट्रीय रसायन नीति तैयार की जा रही है तथा उसमें इसको सहुलियत प्रदान करने के उपाय शामिल किए जाएंगे।
मैं इस बात पर जोर देना चाहूंगा कि विकास के साथ-साथ इस उद्योग को सुरक्षा तथा अंतरराष्ट्रीय स्वास्थ्य एवं पर्यावरण मानदंडों का भी और अधिक अनुपालन सुनिश्चित करना होगा।
उद्योग को ऐसी प्रौद्योगिकियों में निवेश करके सतत् विकास को बढ़ावा देना होगा जो कि पर्यावरण की रक्षा करें तथा इस तरह के विकास को बढ़ावा दें जिसमें आर्थिक जरूरतों और वित्तीय सीमाओं का संतुलन रखा जाए।
औद्योगिक कचरे के समाधान के लिए नई प्रौद्योगिकियां विकसित हो रही हैं और भारतीय उद्योग को इनका अधिकतम उपयोग करना चाहिए।
भारतीय रसायन उद्योग को इसके लिए लक्ष्य तथा मानदंड तय करने होंगे तथा बिना देरी किए अनुसंधान तथा सहयोग शुरू करना होगा।
यह सम्मेलन एक स्थान पर बैठकर, पूरे विश्व के रसायन एवं पैट्रो रसायन क्षेत्र के उद्योग के प्रतिनिधियों को, भविष्य में उद्योग के विकास की अपनी परिकल्पना पर चर्चा करने का अवसर प्रदान करता है।
मुझे विश्वास है कि तीन दिन का यह अंतरराष्ट्रीय सम्मेलन घरेलू तथा वैश्विक नजरिए से रसायन उद्योग का प्रभावित करने वाले मुद्दों पर सार्थक परिचर्चा के रूप में फलीभूत होगा।
मैं रसायन तथा पैट्रो रसायन विभाग, रसायन एवं उर्वरक मंत्रालय, भारत सरकार तथा फिक्की को इस सम्मेलन को संयुक्त रूप से आयोजित करने के लिए धन्यवाद देता हूं।
श्री मोहम्मद हामिद अंसारी, उप राष्ट्रपति एवं सभापति, राज्यसभा,
सम्मेलन में उपस्थित विशिष्ट अध्यक्षो तथा उपाध्यक्षो,
देवियो और सज्जनो,
मुझे, महिला संवेदी संसदों संबंधी संसद की महिला अध्यक्षों की 7वीं बैठक का उद्घाटन करते हुए बहुत प्रसन्नता हो रही है।
आजादी प्राप्त होने के बाद, हमारा एक महत्त्वपूर्ण लक्ष्य था महिला सशक्तीकरण प्राप्त करना।
लैंगिक समानता का सिद्धांत भारतीय संविधान, इसकी भूमिका, मौलिक अधिकारों, मौलिक कर्तव्यों तथा नीतिनिर्देशक सिद्धांतों में निहित है।
संविधान में न केवल महिलाओं को समानता प्रदान की गई है, बल्कि उसमें राज्य को महिलाओं के पक्ष में सकारात्मक पक्षपात संबंधी उपाय करने के लिए भी शक्ति प्रदान की गई है।
इस दिशा में दो दशक से अधिक पहले से हो रहे प्रयासों के बावजूद, वर्ष 2010 में संसद के उच्च सदन ने पूरे देश में सभी विधायिकाओं में दो तिहाई सीटें महिलाओं के लिए आरक्षित करने के लिए एक विधेयक को पारित करने का ऐतिहासिक कदम उठाया।
यह विधेयक 1 के मुकाबले 186 मतों से पारित हुआ था।
यह एक अत्यंत महत्त्वपूर्ण अवसर था।
स्थानीय निकायों की एक तिहाई सीटें अब महिलाओं के लिए आरक्षित हैं।
इस कदम से 800,000 महिलाओं को एक ही चुनाव में राजनीतिक प्रक्रिया में शामिल कर लिया गया।
यह बहुत महत्त्वपूर्ण है क्योंकि मेरी राय में ग्राम पंचायत भावी सांसदों के लिए सबसे अच्छा प्रशिक्षण क्षेत्र है।
पहली लोकसभा में उनकी 5 प्रतिशत की संख्या के मुकाबले यह काफी अच्छी संख्या है।
उन्हें जल, ईंधन, भोजन तथा आय से संबंधित मुद्दों की बेहतर समझ होगी तथा वे इन मुद्दों पर उतनी तत्कालिकता से कार्य कर पाएंगी जितनी इनको जरूरत है।
इसी प्रकार, यह, भूमि, नेतृत्व, अवसरों तथा विकल्पों पर महिलाओं के अधिकारों की अधिक कारगर ढंग से रक्षा कर सकती हैं।
ऐसे निर्णयों में, जिनसे कानून, नीतियां तय होती हैं तथा ऐसे कार्यक्रमों में जो उनको प्रभावित करते हैं, ग्रामीण महिलाओं के नेतृत्व तथा उनकी सहभागिता सुनिश्चित करने से, हम उन्हें भविष्य की बागडोर संभालने लायक बना सकते हैं।
इसे सभी सेक्टरों में सफलतापूर्वक कार्यान्वित कर लिया गया है और सभी संबंधित मंत्रालयों को लैंगिक बजट व्यवस्था संबंधी प्रावधानों को पूरा करने के बारे में रिपोर्ट देनी होती है।
इस पर आगे और कार्रवाई किए जाने की जरूरत है।
इस सम्मेलन से सूचना तथा अच्छी परिपाटियों के आदान-प्रदान का मौका प्राप्त होगा।
मैं इस सम्मेलन में आपके प्रयासों से निकलने वाले परिणामों के प्रति आशान्वित हूं।
मैं इस सम्मेलन को भारत में आयोजित करने के लिए श्रीमती मीरा कुमार, लोकसभा अध्यक्ष को बधाई देता हूं।
मुझे, ललित नारायण मिथिला विश्वविद्यालय के दीक्षांत समारोह में उपस्थित होकर वास्तव में बहुत गर्व हो रहा है।
दरभंगा मिथिला का केंद्र है और प्राचीन दर्शन के अध्ययन केंद्र के रूप में सभी जगह प्रख्यात है।
अत: यह स्वाभाविक ही है कि ललित नारायण मिथिला विश्वविद्यालय अपने विद्यार्थियों में इस ज्ञान का समावेश करेगा और उन्हें प्रदान करेगा।
मुझे यह उल्लेख करते हुए खुशी हो रही है कि वर्ष 1972 में अपनी स्थापना से, इस विश्वविद्यालय ने बहुत तरक्की की है।
इसमें अब तक 23 शैक्षणिक विभाग, 43 संघटक कॉलेज तथा 36 संबद्ध कालेज खुल चुके हैं और यह सुदूरवर्ती शिक्षा भी प्रदान कर रहा है।
मुझे बताया गया है कि विश्वविद्यालय के पास लगभग एक लाख दुर्लभ पुस्तकों और पांडुलिपियों का पुस्तकालय है।
मुझे यह देखकर खुशी हुई कि यह विश्वविद्यालय क्षेत्रीय विशेषज्ञताओं का विकास करना चाहता है और विद्यार्थियों को ऐसा ज्ञान और शिक्षा प्रदान करना चाहता है जो कि उन्हें विभिन्न तरह के अवसर प्रदान करेंगे।
विशिष्ट अतिथिगण,
वर्ष 2025 तक 70 प्रतिशत से भी अधिक भारतीय कामकाजी आयु के होंगे।
हमारा युवा लोकतंत्र बेशकीमती है तथा हमें इस जनसंख्या को, एक मजबूत नींव प्रदान करते हुए भविष्य के लिए तैयार करना होगा।
इसके लिए, सुलभ तथा वहनीय उच्च शिक्षा की उपलब्धता बढ़ाना तथा व्यावसायिक हुनर में उन्हें प्रशिक्षण प्रदान करना सबसे प्रमुख जरूरत होगी।
सरकार द्वारा विश्वविद्यालयों तथा शैक्षणिक संस्थानों में उत्कृष्टता को प्रोत्साहन देने के लिए विशेष अनुदान प्रदान किया जा रहा है।
एक राष्ट्रीय दक्षता विकास परिषद का गठन करके उसे वर्ष 2022 तक 15 करोड़ कुशल कामगार तैयार करने का दायित्व सौंपा गया है।
एक राष्ट्रीय नवान्वेषण परिषद का गठन किया गया है जो कि भारत में नवान्वेषण के लिए मार्ग तैयार करेगी।
प्रत्येक राज्य में एक-एक नवान्वेषण परिषद तथा केंद्रीय मंत्रालयों से संबद्ध सेक्टर आधारित नवान्वेषण परिषदों के गठन की प्रक्रिया शुरू हो चुकी है।
एक राष्ट्रीय ज्ञान नेटवर्क के द्वारा देश के 1500 उच्च अध्ययन तथा अनुसंधान संस्थानों को आप्टिकल फाइबर बैकबोन के द्वारा एक-दूसरे से जोड़ा जाएगा।
भारत सरकार, 12वीं पंचवर्षीय योजना के अपने दृष्टिकोण में उच्च शिक्षा के लिए प्रसार, साम्यता तथा उत्कृष्टता की अपने तीन सूत्री कार्ययोजना जारी रखेगी।
इसने, इस योजना के महत्त्वपूर्ण भाग के रूप में राज्यों के विश्वविद्यालयों तथा कालेजों के पुन: सशक्तीकरण के कार्य को चिह्नित किया है।
अकादमिक सुधार की प्राथमिकता तय की जाएगी तथा शिक्षा तथा अनुसंधान गतिविधियों के बीच आपसी संवर्धित आदान-प्रदान के संबध स्थापित करके विश्वविद्यालयों में अनुसंधान गतिविधियों को बढ़ाने का कार्य शुरू किया जाएगा।
प्रौद्योगिकी आधारित अध्ययन तथा सहयोग आधारित, सूचना एवं संचार प्रौद्योगिकी के क्षेत्र पर ध्यान केंद्रित किया जाएगा।
शिक्षा तथा अध्ययन के स्तर में सुधार लाने के लिए सरकार, नवान्वेषण विश्वविद्यालयों की प्रायोगिक परियोजनाओं को प्रस्तावित कर रही है, जिसमें उन्हें काफी स्वायत्तता तथा स्वतंत्रता दी जाएगी और इसी के साथ मौजूदा विश्वविद्यालयों में उत्कृष्टता केंद्र भी सृजित किए जाएंगे।
संसाधनों की कमी के चलते यह मुश्किल होगा कि केवल सरकारी क्षेत्र से उच्च शिक्षा के प्रसार की जरूरत पूरी हो पाए।
विशिष्ट अतिथिगण, जहां ये सभी प्रयास यह दर्शाते हैं कि भारत में उच्च शिक्षा के लिए यह सुअवसर है, वहीं हमें यह भी ध्यान रखना होगा कि वर्तमान अंतरराष्ट्रीय प्रतिस्पर्धात्मक वातावरण में यह जरूरी है कि हमारे विश्वविद्यालय यह सुनिश्चित करें कि उनका पाठ्यक्रम सावधानीपूर्वक तैयार किया गया हो।
उन्हें यह सुनिश्चित करना चाहिए कि वह जो पाठ्यक्रम प्रस्तुत कर रहे हैं, वे प्रासंगिक, आधुनिक तथा प्रगतिशील हों।
भारत सरकार ने कार्यनिष्पादन, पाठ्यचर्या सुधार, बेहतर मानव संसाधन प्रबंधन, गुणवत्तायुक्त अनुसंधान को बढ़ावा देने तथा अपने संकाय में सर्वोत्तम मेधावी लोगों को आकर्षित करने के लिए, अच्छे परिवेश के निर्माण पर ध्यान देकर गुणवत्ता में सुधार को बढ़ावा दिया है।
यह भी जरूरी है कि विश्वविद्यालय स्वायत्त अनुसंधान को महत्त्व दें।
विश्वविद्यालयों के लिए यह जरूरी है कि वे देश और विदेश में स्थित प्रमुख संस्थानों के साथ संबंध तथा सहयोग बढ़ाएं।
उनके संचालन में भी लचीलापन तथा ऊर्जस्विता होनी चाहिए।
वैज्ञानिक रुझान के साथ-साथ नैतिक मूल्यों का विकास भी जरूरी है।
मैं केवल इतना जोड़ना चाहूंगा कि आज इस बात की वाकई जरूरत है कि जो भी विद्यार्थी इस प्रतिष्ठित संस्थान से पढ़कर निकले, उसे उपाधि ग्रहण करते हुए यह याद रखना होगा कि समाज को उससे तथा उसकी पीढ़ी से बहुत उम्मीदें हैं।
आपमें से प्रत्येक का एक सुदृढ़ लक्ष्य तथा अपने राज्य और देश के निर्माण में व्यक्तिगत सहयोग देने का संकल्प होना चाहिए।
मैं आपमें से हर-एक से और सभी से आग्रह करता हूं कि आप इस कार्य को महान दायित्व समझें।
